<!DOCTYPE html PUBLIC "-//W3C//DTD XHTML 1.0 Transitional//EN"
    "http://www.w3.org/TR/xhtml1/DTD/xhtml1-transitional.dtd">

<html xmlns="http://www.w3.org/1999/xhtml">

<head>
    <meta http-equiv="Content-Type" content="text/html; charset=utf-8" />
    <title>bibliotheca Augustana</title>
    <link rel="StyleSheet" type="text/css" href="../../../css/f_latina.css" />
    <link rel="StyleSheet" type="text/css" href="../../../css/f_canus.css" />
    <link rel="StyleSheet" type="text/css" href="../../../css/f_ruberi.css" />
</head>

<body>

<!--  positio  -->
<div style="width:850px;margin:0px auto;text-align:left;">

<!--  navigatio  -->
<div class="navigatio">
<a href="luc_rer0.html">&lt;&lt;&lt; operis index</a> &nbsp;&nbsp;<a href="luc_rer3.html">&lt;&lt;&lt; retro</a>&nbsp;&nbsp;<a href="luc_rer5.html"> porro &gt;&gt;&gt;</a>
</div>
<!--  finis navigationis  -->

<!--  titulus  -->
<div class="bibliotheca">
BIBLIOTHECA AUGUSTANA
</div>
<div class="titulus1">
<p>&nbsp;</p>
</div>
<div class="titulus2">
<p>Titus Lucretius Carus</p>
<p>97 - 55 a. Chr. n.</p>
</div>
<!--  finis tituli  -->

<!-- contentus -->
<div class="contentus">
<table width="650" border="0" cellspacing="0" cellpadding="0">
  <tr>
 <td width="50" style="text-align:left;vertical-align:top;">
<p>&nbsp;</p>
    </td>
        <td width="600" style="text-align:left;vertical-align:top;">
<h1>De rerum natura</h1>
<p>&nbsp;</p>
<h2>Liber quartus</h2>
<p>&nbsp;</p>
    </td>
  </tr>
 <tr>
    <td width="650" colspan="2" style="text-align:left;vertical-align:top;">
<p style="color:#993399;">_________________________________________________________</p>
<p>&nbsp;</p>
<p>&nbsp;</p>
    </td>
  </tr>
  <tr>
    <td width="50" style="text-align:left;vertical-align:top;">
<span class="f_canus">&nbsp;</span>
    </td>
        <td width="600" style="text-align:left;vertical-align:top;">
<h3><span class="f_ruberi">A</span>via Pieridum peragro loca nullius ante</h3>
<h3>trita solo. iuvat integros accedere fontis</h3>
<h3>atque haurire, iuvatque novos decerpere flores</h3>
<h3>insignemque meo capiti petere inde coronam,</h3>
</td></tr><tr><td width="50" style="text-align:left;vertical-align:baseline;"><h6>5</h6></td><td width="600" style="text-align:left;vertical-align:baseline;"><h3>unde prius nulli velarint tempora musae;</h3>
<h3>primum quod magnis doceo de rebus et artis</h3>
<h3>religionum animum nodis exsolvere pergo,</h3>
<h3>deinde quod obscura de re tam lucida pango</h3>
<h3>carmina musaeo contingens cuncta lepore.</h3>
</td></tr><tr><td width="50" style="text-align:left;vertical-align:baseline;"><h6>10</h6></td><td width="600" style="text-align:left;vertical-align:baseline;"><h3>id quoque enim non ab nulla ratione videtur;</h3>
<h3>nam vel uti pueris absinthia taetra medentes</h3>
<h3>cum dare conantur, prius oras pocula circum</h3>
<h3>contingunt mellis dulci flavoque liquore,</h3>
<h3>ut puerorum aetas inprovida ludificetur</h3>
</td></tr><tr><td width="50" style="text-align:left;vertical-align:baseline;"><h6>15</h6></td><td width="600" style="text-align:left;vertical-align:baseline;"><h3>labrorum tenus, interea perpotet amarum</h3>
<h3>absinthi laticem deceptaque non capiatur,</h3>
<h3>sed potius tali facto recreata valescat,</h3>
<h3>sic ego nunc, quoniam haec ratio plerumque videtur</h3>
<h3>tristior esse quibus non est tractata, retroque</h3>
</td></tr><tr><td width="50" style="text-align:left;vertical-align:baseline;"><h6>20</h6></td><td width="600" style="text-align:left;vertical-align:baseline;"><h3>volgus abhorret ab hac, volui tibi suaviloquenti</h3>
<h3>carmine Pierio rationem exponere nostram</h3>
<h3>et quasi musaeo dulci contingere melle;</h3>
<h3>si tibi forte animum tali ratione tenere</h3>
<h3>versibus in nostris possem, dum percipis omnem</h3>
</td></tr><tr><td width="50" style="text-align:left;vertical-align:baseline;"><h6>25</h6></td><td width="600" style="text-align:left;vertical-align:baseline;"><h3>naturam rerum ac persentis utilitatem.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>45</h6></td><td width="600" style="text-align:left;vertical-align:baseline;"><h3>Sed quoniam docui cunctarum exordia rerum</h3>
<h3>qualia sint et quam variis distantia formis</h3>
<h3>sponte sua volitent aeterno percita motu</h3>
<h3>quoque modo possit res ex his quaeque creari,</h3>
<h3>[nunc agere incipiam tibi quod vehementer ad has res</h3>
</td></tr><tr><td width="50" style="text-align:left;vertical-align:baseline;"><h6>50</h6></td><td width="600" style="text-align:left;vertical-align:baseline;"><h3>attinet esse ea quae rerum simulacra vocamus,</h3>
</td></tr><tr><td width="50" style="text-align:left;vertical-align:baseline;"><h6>51</h6></td><td width="600" style="text-align:left;vertical-align:baseline;"><h3>quae quasi membranae vel cortex nominitandast,]</h3>
</td></tr><tr><td width="50" style="text-align:left;vertical-align:baseline;"><h6>26</h6></td><td width="600" style="text-align:left;vertical-align:baseline;"><h3>atque animi quoniam docui natura quid esset</h3>
<h3>et quibus e rebus cum corpore compta vigeret</h3>
<h3>quove modo distracta rediret in ordia prima,</h3>
<h3>nunc agere incipiam tibi, quod vehementer ad has res</h3>
</td></tr><tr><td width="50" style="text-align:left;vertical-align:baseline;"><h6>30</h6></td><td width="600" style="text-align:left;vertical-align:baseline;"><h3>attinet esse ea quae rerum simulacra vocamus,</h3>
</td></tr><tr><td width="50" style="text-align:left;vertical-align:baseline;"><h6>52</h6></td><td width="600" style="text-align:left;vertical-align:baseline;"><h3>quod speciem ac formam similem gerit eius imago,</h3>
</td></tr><tr><td width="50" style="text-align:left;vertical-align:baseline;"><h6>53</h6></td><td width="600" style="text-align:left;vertical-align:baseline;"><h3>cuius cumque cluet de corpore fusa vagari; </h3>
</td></tr><tr><td width="50" style="text-align:left;vertical-align:baseline;"><h6>31</h6></td><td width="600" style="text-align:left;vertical-align:baseline;"><h3>quae quasi membranae summo de corpore rerum</h3>
<h3>dereptae volitant ultroque citroque per auras,</h3>
<h3>atque eadem nobis vigilantibus obvia mentes</h3>
<h3>terrificant atque in somnis, cum saepe figuras</h3>
</td></tr><tr><td width="50" style="text-align:left;vertical-align:baseline;"><h6>35</h6></td><td width="600" style="text-align:left;vertical-align:baseline;"><h3>contuimur miras simulacraque luce carentum,</h3>
<h3>quae nos horrifice languentis saepe sopore</h3>
<h3>excierunt ne forte animas Acherunte reamur</h3>
<h3>effugere aut umbras inter vivos volitare</h3>
<h3>neve aliquid nostri post mortem posse relinqui,</h3>
</td></tr><tr><td width="50" style="text-align:left;vertical-align:baseline;"><h6>40</h6></td><td width="600" style="text-align:left;vertical-align:baseline;"><h3>cum corpus simul atque animi natura perempta</h3>
<h3>in sua discessum dederint primordia quaeque.</h3>
<h3>dico igitur rerum effigias tenuisque figuras</h3>
<h3>mittier ab rebus summo de cortice eorum;</h3>
</td></tr><tr><td width="50" style="text-align:left;vertical-align:baseline;"><h6>44</h6></td><td width="600" style="text-align:left;vertical-align:baseline;"><h3>id licet hinc quamvis hebeti cognoscere corde.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>54</h6></td><td width="600" style="text-align:left;vertical-align:baseline;"><h3>Principio quoniam mittunt in rebus apertis</h3>
</td></tr><tr><td width="50" style="text-align:left;vertical-align:baseline;"><h6>55</h6></td><td width="600" style="text-align:left;vertical-align:baseline;"><h3>corpora res multae, partim diffusa solute,</h3>
<h3>robora ceu fumum mittunt ignesque vaporem,</h3>
<h3>et partim contexta magis condensaque, ut olim</h3>
<h3>cum teretis ponunt tunicas aestate cicadae,</h3>
<h3>et vituli cum membranas de corpore summo</h3>
</td></tr><tr><td width="50" style="text-align:left;vertical-align:baseline;"><h6>60</h6></td><td width="600" style="text-align:left;vertical-align:baseline;"><h3>nascentes mittunt, et item cum lubrica serpens</h3>
<h3>exuit in spinis vestem; nam saepe videmus</h3>
<h3>illorum spoliis vepres volitantibus auctas.</h3>
<h3>quae quoniam fiunt, tenuis quoque debet imago</h3>
<h3>ab rebus mitti summo de corpore rerum.</h3>
</td></tr><tr><td width="50" style="text-align:left;vertical-align:baseline;"><h6>65</h6></td><td width="600" style="text-align:left;vertical-align:baseline;"><h3>nam cur illa cadant magis ab rebusque recedant</h3>
<h3>quam quae tenvia sunt, hiscendist nulla potestas;</h3>
<h3>praesertim cum sint in summis corpora rebus</h3>
<h3>multa minuta, iaci quae possint ordine eodem</h3>
<h3>quo fuerint et formai servare figuram,</h3>
</td></tr><tr><td width="50" style="text-align:left;vertical-align:baseline;"><h6>70</h6></td><td width="600" style="text-align:left;vertical-align:baseline;"><h3>et multo citius, quanto minus indupediri</h3>
<h3>pauca queunt et &lt;quae&gt; sunt prima fronte locata.</h3>
<h3>nam certe iacere ac largiri multa videmus,</h3>
<h3>non solum ex alto penitusque, ut diximus ante,</h3>
<h3>verum de summis ipsum quoque saepe colorem.</h3>
</td></tr><tr><td width="50" style="text-align:left;vertical-align:baseline;"><h6>75</h6></td><td width="600" style="text-align:left;vertical-align:baseline;"><h3>et volgo faciunt id lutea russaque vela</h3>
<h3>et ferrugina, cum magnis intenta theatris</h3>
<h3>per malos volgata trabesque trementia flutant;</h3>
<h3>namque ibi consessum caveai supter et omnem</h3>
<h3>scaenai speciem patrum matrumque deorsum</h3>
</td></tr><tr><td width="50" style="text-align:left;vertical-align:baseline;"><h6>80</h6></td><td width="600" style="text-align:left;vertical-align:baseline;"><h3>inficiunt coguntque suo fluitare colore.</h3>
<h3>et quanto circum mage sunt inclusa theatri</h3>
<h3>moenia, tam magis haec intus perfusa lepore</h3>
<h3>omnia conrident correpta luce diei.</h3>
<h3>ergo lintea de summo cum corpore fucum</h3>
</td></tr><tr><td width="50" style="text-align:left;vertical-align:baseline;"><h6>85</h6></td><td width="600" style="text-align:left;vertical-align:baseline;"><h3>mittunt, effigias quoque debent mittere tenvis</h3>
<h3>res quaeque, ex summo quoniam iaculantur utraque.</h3>
<h3>sunt igitur iam formarum vestigia certa,</h3>
<h3>quae volgo volitant subtili praedita filo</h3>
<h3>nec singillatim possunt secreta videri.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>90</h6></td><td width="600" style="text-align:left;vertical-align:baseline;"><h3>Praeterea omnis odor fumus vapor atque aliae res</h3>
<h3>consimiles ideo diffusae rebus abundant,</h3>
<h3>ex alto quia dum veniunt extrinsecus ortae</h3>
<h3>scinduntur per iter flexum, nec recta viarum</h3>
<h3>ostia sunt, qua contendant exire coortae.</h3>
</td></tr><tr><td width="50" style="text-align:left;vertical-align:baseline;"><h6>95</h6></td><td width="600" style="text-align:left;vertical-align:baseline;"><h3>at contra tenuis summi membrana coloris</h3>
<h3>cum iacitur, nihil est quod eam discerpere possit,</h3>
<h3>in promptu quoniam est in prima fronte locata.</h3>
<h3>&nbsp;</h3>
<h3>Postremo speculis in aqua splendoreque in omni</h3>
<h3>quae cumque apparent nobis simulacra, necessest,</h3>
</td></tr><tr><td width="50" style="text-align:left;vertical-align:baseline;"><h6>100</h6></td><td width="600" style="text-align:left;vertical-align:baseline;"><h3>quandoquidem simili specie sunt praedita rerum,</h3>
<h3>exin imaginibus missis consistere eorum.</h3>
<h3>[nam cur illa cadant magis ab rebusque recedant</h3>
<h3>quam quae tenuia sunt, hiscendist nulla potestas.]</h3>
<h3>sunt igitur tenues formarum illis similesque</h3>
</td></tr><tr><td width="50" style="text-align:left;vertical-align:baseline;"><h6>105</h6></td><td width="600" style="text-align:left;vertical-align:baseline;"><h3>effigiae, singillatim quas cernere nemo</h3>
<h3>cum possit, tamen adsiduo crebroque repulsu</h3>
<h3>reiectae reddunt speculorum ex aequore visum,</h3>
<h3>nec ratione alia servari posse videntur,</h3>
<h3>tanto opere ut similes reddantur cuique figurae.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>110</h6></td><td width="600" style="text-align:left;vertical-align:baseline;"><h3>Nunc age, quam tenui natura constet imago</h3>
<h3>percipe. et in primis, quoniam primordia tantum</h3>
<h3>sunt infra nostros sensus tantoque minora</h3>
<h3>quam quae primum oculi coeptant non posse tueri,</h3>
<h3>nunc tamen id quoque uti confirmem, exordia rerum</h3>
</td></tr><tr><td width="50" style="text-align:left;vertical-align:baseline;"><h6>115</h6></td><td width="600" style="text-align:left;vertical-align:baseline;"><h3>cunctarum quam sint subtilia percipe paucis.</h3>
<h3>primum animalia sunt iam partim tantula, corum</h3>
<h3>tertia pars nulla possit ratione videri.</h3>
<h3>horum intestinum quodvis quale esse putandumst!</h3>
<h3>quid cordis globus aut oculi? quid membra? quid artus?</h3>
</td></tr><tr><td width="50" style="text-align:left;vertical-align:baseline;"><h6>120</h6></td><td width="600" style="text-align:left;vertical-align:baseline;"><h3>quantula sunt! quid praeterea primordia quaeque,</h3>
<h3>unde anima atque animi constet natura necessumst,</h3>
<h3>nonne vides quam sint subtilia quamque minuta?</h3>
<h3>praeterea quaecumque suo de corpore odorem</h3>
<h3>expirant acrem, panaces absinthia taetra</h3>
</td></tr><tr><td width="50" style="text-align:left;vertical-align:baseline;"><h6>125</h6></td><td width="600" style="text-align:left;vertical-align:baseline;"><h3>habrotonique graves et tristia centaurea,</h3>
<h3>quorum unum quidvis leviter si forte duobus</h3>
<h3> . . . . . . . . . . . . . . . . . . . . . . . . . .</h3>
<h3>quin potius noscas rerum simulacra vagari</h3>
<h3>multa modis multis, nulla vi cassaque sensu?</h3>
<h3>&nbsp;</h3>
<h3>Sed ne forte putes ea demum sola vagari,</h3>
</td></tr><tr><td width="50" style="text-align:left;vertical-align:baseline;"><h6>130</h6></td><td width="600" style="text-align:left;vertical-align:baseline;"><h3>quae cumque ab rebus rerum simulacra recedunt,</h3>
<h3>sunt etiam quae sponte sua gignuntur et ipsa</h3>
</td></tr><tr><td width="50" style="text-align:left;vertical-align:baseline;"><h6>132</h6></td><td width="600" style="text-align:left;vertical-align:baseline;"><h3>constituuntur in hoc caelo, qui dicitur aer,</h3>
</td></tr><tr><td width="50" style="text-align:left;vertical-align:baseline;"><h6>135</h6></td><td width="600" style="text-align:left;vertical-align:baseline;"><h3>quae multis formata modis sublime feruntur,</h3>
</td></tr><tr><td width="50" style="text-align:left;vertical-align:baseline;"><h6>133</h6></td><td width="600" style="text-align:left;vertical-align:baseline;"><h3>ut nubes facile inter dum concrescere in alto</h3>
</td></tr><tr><td width="50" style="text-align:left;vertical-align:baseline;"><h6>134</h6></td><td width="600" style="text-align:left;vertical-align:baseline;"><h3>cernimus et mundi speciem violare serenam</h3>
</td></tr><tr><td width="50" style="text-align:left;vertical-align:baseline;"><h6>136</h6></td><td width="600" style="text-align:left;vertical-align:baseline;"><h3>a&euml;ra mulcentes motu; nam saepe Gigantum</h3>
<h3>ora volare videntur et umbram ducere late,</h3>
<h3>inter dum magni montes avolsaque saxa</h3>
<h3>montibus ante ire et solem succedere praeter,</h3>
</td></tr><tr><td width="50" style="text-align:left;vertical-align:baseline;"><h6>140</h6></td><td width="600" style="text-align:left;vertical-align:baseline;"><h3>inde alios trahere atque inducere belua nimbos.</h3>
<h3>nec speciem mutare suam liquentia cessant</h3>
<h3>et cuiusque modi formarum vertere in oras.</h3>
<h3>&nbsp;</h3>
<h3>Nunc ea quam facili et celeri ratione genantur</h3>
<h3>perpetuoque fluant ab rebus lapsaque cedant</h3>
<h3> . . . . . . . . . . . . . . . . . . . . . . . . . .</h3>
</td></tr><tr><td width="50" style="text-align:left;vertical-align:baseline;"><h6>145</h6></td><td width="600" style="text-align:left;vertical-align:baseline;"><h3>semper enim summum quicquid de rebus abundat,</h3>
<h3>quod iaculentur. et hoc alias cum pervenit in res,</h3>
<h3>transit, ut in primis vestem; sed ubi aspera saxa</h3>
<h3>aut in materiam ligni pervenit, ibi iam</h3>
<h3>scinditur, ut nullum simulacrum reddere possit.</h3>
</td></tr><tr><td width="50" style="text-align:left;vertical-align:baseline;"><h6>150</h6></td><td width="600" style="text-align:left;vertical-align:baseline;"><h3>at cum splendida quae constant opposta fuerunt</h3>
<h3>densaque, ut in primis speculum est, nihil accidit horum;</h3>
<h3>nam neque, uti vestem, possunt transire, neque autem</h3>
<h3>scindi; quam meminit levor praestare salutem.</h3>
<h3>qua propter fit ut hinc nobis simulacra redundent.</h3>
</td></tr><tr><td width="50" style="text-align:left;vertical-align:baseline;"><h6>155</h6></td><td width="600" style="text-align:left;vertical-align:baseline;"><h3>et quamvis subito quovis in tempore quamque</h3>
<h3>rem contra speculum ponas, apparet imago;</h3>
<h3>perpetuo fluere ut noscas e corpore summo</h3>
<h3>texturas rerum tenuis tenuisque figuras.</h3>
<h3>ergo multa brevi spatio simulacra genuntur,</h3>
</td></tr><tr><td width="50" style="text-align:left;vertical-align:baseline;"><h6>160</h6></td><td width="600" style="text-align:left;vertical-align:baseline;"><h3>ut merito celer his rebus dicatur origo.</h3>
<h3>et quasi multa brevi spatio summittere debet</h3>
<h3>lumina sol, ut perpetuo sint omnia plena,</h3>
<h3>sic ab rebus item simili ratione necessest</h3>
<h3>temporis in puncto rerum simulacra ferantur</h3>
</td></tr><tr><td width="50" style="text-align:left;vertical-align:baseline;"><h6>165</h6></td><td width="600" style="text-align:left;vertical-align:baseline;"><h3>multa modis multis in cunctas undique partis;</h3>
<h3>quandoquidem speculum quo cumque obvertimus oris,</h3>
<h3>res ibi respondent simili forma atque colore.</h3>
<h3>&nbsp;</h3>
<h3>Praeterea modo cum fuerit liquidissima caeli</h3>
<h3>tempestas, perquam subito fit turbida foede,</h3>
</td></tr><tr><td width="50" style="text-align:left;vertical-align:baseline;"><h6>170</h6></td><td width="600" style="text-align:left;vertical-align:baseline;"><h3>undique uti tenebras omnis Acherunta rearis</h3>
<h3>liquisse et magnas caeli complesse cavernas.</h3>
<h3>usque adeo taetra nimborum nocte coorta</h3>
<h3>inpendent atrae Formidinis ora superne;</h3>
<h3>quorum quantula pars sit imago dicere nemost</h3>
</td></tr><tr><td width="50" style="text-align:left;vertical-align:baseline;"><h6>175</h6></td><td width="600" style="text-align:left;vertical-align:baseline;"><h3>qui possit neque eam rationem reddere dictis.</h3>
<h3>&nbsp;</h3>
<h3>Nunc age, quam celeri motu simulacra ferantur,</h3>
<h3>et quae mobilitas ollis tranantibus auras</h3>
<h3>reddita sit, longo spatio ut brevis hora teratur,</h3>
<h3>in quem quaeque locum diverso numine tendunt,</h3>
</td></tr><tr><td width="50" style="text-align:left;vertical-align:baseline;"><h6>180</h6></td><td width="600" style="text-align:left;vertical-align:baseline;"><h3>suavidicis potius quam multis versibus edam;</h3>
<h3>parvus ut est cycni melior canor, ille gruum quam</h3>
<h3>clamor in aetheriis dispersus nubibus austri.</h3>
<h3>&nbsp;</h3>
<h3>Principio persaepe levis res atque minutis</h3>
<h3>corporibus factas celeris licet esse videre.</h3>
</td></tr><tr><td width="50" style="text-align:left;vertical-align:baseline;"><h6>185</h6></td><td width="600" style="text-align:left;vertical-align:baseline;"><h3>in quo iam genere est solis lux et vapor eius,</h3>
<h3>propterea quia sunt e primis facta minutis,</h3>
<h3>quae quasi cuduntur perque a&euml;ris intervallum</h3>
<h3>non dubitant transire sequenti concita plaga;</h3>
<h3>suppeditatur enim confestim lumine lumen</h3>
</td></tr><tr><td width="50" style="text-align:left;vertical-align:baseline;"><h6>190</h6></td><td width="600" style="text-align:left;vertical-align:baseline;"><h3>et quasi protelo stimulatur fulgere fulgur.</h3>
<h3>qua propter simulacra pari ratione necessest</h3>
<h3>inmemorabile per spatium transcurrere posse</h3>
<h3>temporis in puncto, primum quod parvola causa</h3>
<h3>est procul a tergo quae provehat atque propellat,</h3>
</td></tr><tr><td width="50" style="text-align:left;vertical-align:baseline;"><h6>195</h6></td><td width="600" style="text-align:left;vertical-align:baseline;"><h3>quod super est, ubi tam volucri levitate ferantur,</h3>
<h3>deinde quod usque adeo textura praedita rara</h3>
<h3>mittuntur, facile ut quasvis penetrare queant res</h3>
<h3>et quasi permanare per a&euml;ris intervallum.</h3>
<h3>&nbsp;</h3>
<h3>Praeterea si quae penitus corpuscula rerum</h3>
</td></tr><tr><td width="50" style="text-align:left;vertical-align:baseline;"><h6>200</h6></td><td width="600" style="text-align:left;vertical-align:baseline;"><h3>ex altoque foras mittuntur, solis uti lux</h3>
<h3>ac vapor, haec puncto cernuntur lapsa diei</h3>
<h3>per totum caeli spatium diffundere sese</h3>
<h3>perque volare mare ac terras caelumque rigare.</h3>
<h3>quid quae sunt igitur iam prima fronte parata,</h3>
</td></tr><tr><td width="50" style="text-align:left;vertical-align:baseline;"><h6>205</h6></td><td width="600" style="text-align:left;vertical-align:baseline;"><h3>cum iaciuntur et emissum res nulla moratur?</h3>
<h3>quone vides citius debere et longius ire</h3>
<h3>multiplexque loci spatium transcurrere eodem</h3>
<h3>tempore quo solis pervolgant lumina caelum?</h3>
<h3>&nbsp;</h3>
<h3>Hoc etiam in primis specimen verum esse videtur,</h3>
</td></tr><tr><td width="50" style="text-align:left;vertical-align:baseline;"><h6>210</h6></td><td width="600" style="text-align:left;vertical-align:baseline;"><h3>quam celeri motu rerum simulacra ferantur,</h3>
<h3>quod simul ac primum sub diu splendor aquai</h3>
<h3>ponitur, extemplo caelo stellante serena</h3>
<h3>sidera respondent in aqua radiantia mundi.</h3>
<h3>iamne vides igitur quam puncto tempore imago</h3>
</td></tr><tr><td width="50" style="text-align:left;vertical-align:baseline;"><h6>215</h6></td><td width="600" style="text-align:left;vertical-align:baseline;"><h3>aetheris ex oris in terrarum accidat oras?</h3>
<h3>quare etiam atque etiam mitti fateare necessest</h3>
<h3>corpora quae feriant oculos visumque lacessant.</h3>
<h3>perpetuoque fluunt certis ab rebus odores,</h3>
<h3>frigus ut a fluviis, calor ab sole, aestus ab undis</h3>
</td></tr><tr><td width="50" style="text-align:left;vertical-align:baseline;"><h6>220</h6></td><td width="600" style="text-align:left;vertical-align:baseline;"><h3>aequoris, exesor moerorum litora circum,</h3>
<h3>nec variae cessant voces volitare per auras.</h3>
<h3>denique in os salsi venit umor saepe saporis,</h3>
<h3>cum mare versamur propter, dilutaque contra</h3>
<h3>cum tuimur misceri absinthia, tangit amaror.</h3>
</td></tr><tr><td width="50" style="text-align:left;vertical-align:baseline;"><h6>225</h6></td><td width="600" style="text-align:left;vertical-align:baseline;"><h3>usque adeo omnibus ab rebus res quaeque fluenter</h3>
<h3>fertur et in cunctas dimittitur undique partis</h3>
<h3>nec mora nec requies interdatur ulla fluendi,</h3>
<h3>perpetuo quoniam sentimus et omnia semper</h3>
<h3>cernere odorari licet et sentire sonare.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>230</h6></td><td width="600" style="text-align:left;vertical-align:baseline;"><h3>Praeterea quoniam manibus tractata figura</h3>
<h3>in tenebris quaedam cognoscitur esse eadem quae</h3>
<h3>cernitur in luce et claro candore, necessest</h3>
<h3>consimili causa tactum visumque moveri.</h3>
<h3>nunc igitur si quadratum temptamus et id nos</h3>
</td></tr><tr><td width="50" style="text-align:left;vertical-align:baseline;"><h6>235</h6></td><td width="600" style="text-align:left;vertical-align:baseline;"><h3>commovet in tenebris, in luci quae poterit res</h3>
<h3>accidere ad speciem quadrata, nisi eius imago?</h3>
<h3>esse in imaginibus qua propter causa videtur</h3>
<h3>cernundi neque posse sine his res ulla videri.</h3>
<h3>&nbsp;</h3>
<h3>Nunc ea quae dico rerum simulacra feruntur</h3>
</td></tr><tr><td width="50" style="text-align:left;vertical-align:baseline;"><h6>240</h6></td><td width="600" style="text-align:left;vertical-align:baseline;"><h3>undique et in cunctas iaciuntur didita partis;</h3>
<h3>verum nos oculis quia solis cernere quimus,</h3>
<h3>propterea fit uti, speciem quo vertimus, omnes</h3>
<h3>res ibi eam contra feriant forma atque colore.</h3>
<h3>et quantum quaeque ab nobis res absit, imago</h3>
</td></tr><tr><td width="50" style="text-align:left;vertical-align:baseline;"><h6>245</h6></td><td width="600" style="text-align:left;vertical-align:baseline;"><h3>efficit ut videamus et internoscere curat;</h3>
<h3>nam cum mittitur, extemplo protrudit agitque</h3>
<h3>a&euml;ra qui inter se cumque est oculosque locatus,</h3>
<h3>isque ita per nostras acies perlabitur omnis</h3>
</td></tr><tr><td width="50" style="text-align:left;vertical-align:baseline;"><h6>249</h6></td><td width="600" style="text-align:left;vertical-align:baseline;"><h3>et quasi perterget pupillas atque ita transit.</h3>
</td></tr><tr><td width="50" style="text-align:left;vertical-align:baseline;"><h6>251</h6></td><td width="600" style="text-align:left;vertical-align:baseline;"><h3>propterea fit uti videamus quam procul absit</h3>
</td></tr><tr><td width="50" style="text-align:left;vertical-align:baseline;"><h6>250</h6></td><td width="600" style="text-align:left;vertical-align:baseline;"><h3>res quaeque. et quanto plus a&euml;ris ante agitatur</h3>
</td></tr><tr><td width="50" style="text-align:left;vertical-align:baseline;"><h6>252</h6></td><td width="600" style="text-align:left;vertical-align:baseline;"><h3>et nostros oculos perterget longior aura,</h3>
<h3>tam procul esse magis res quaeque remota videtur.</h3>
<h3>scilicet haec summe celeri ratione geruntur,</h3>
</td></tr><tr><td width="50" style="text-align:left;vertical-align:baseline;"><h6>250</h6></td><td width="600" style="text-align:left;vertical-align:baseline;"><h3>quale sit ut videamus, et una quam procul absit.</h3>
<h3>&nbsp;</h3>
<h3>Illud in his rebus minime mirabile habendumst,</h3>
<h3>cur, ea quae feriant oculos simulacra videri</h3>
<h3>singula cum nequeant, res ipsae perspiciantur.</h3>
</td></tr><tr><td width="50" style="text-align:left;vertical-align:baseline;"><h6>259</h6></td><td width="600" style="text-align:left;vertical-align:baseline;"><h3>ventus enim quoque paulatim cum verberat et cum</h3>
</td></tr><tr><td width="50" style="text-align:left;vertical-align:baseline;"><h6>261</h6></td><td width="600" style="text-align:left;vertical-align:baseline;"><h3>acre fluit frigus, non privam quamque solemus</h3>
</td></tr><tr><td width="50" style="text-align:left;vertical-align:baseline;"><h6>260</h6></td><td width="600" style="text-align:left;vertical-align:baseline;"><h3>particulam venti sentire et frigoris eius,</h3>
</td></tr><tr><td width="50" style="text-align:left;vertical-align:baseline;"><h6>262</h6></td><td width="600" style="text-align:left;vertical-align:baseline;"><h3>sed magis unorsum, fierique perinde videmus</h3>
<h3>corpore tum plagas in nostro tam quam aliquae res</h3>
<h3>verberet atque sui det sensum corporis extra.</h3>
</td></tr><tr><td width="50" style="text-align:left;vertical-align:baseline;"><h6>265</h6></td><td width="600" style="text-align:left;vertical-align:baseline;"><h3>praeterea lapidem digito cum tundimus, ipsum</h3>
<h3>tangimus extremum saxi summumque colorem</h3>
<h3>nec sentimus eum tactu, verum magis ipsam</h3>
<h3>duritiem penitus saxi sentimus in alto.</h3>
<h3>&nbsp;</h3>
<h3>Nunc age, cur ultra speculum videatur imago</h3>
</td></tr><tr><td width="50" style="text-align:left;vertical-align:baseline;"><h6>270</h6></td><td width="600" style="text-align:left;vertical-align:baseline;"><h3>percipe: nam certe penitus remmota videtur.</h3>
<h3>quod genus illa foris quae vere transpiciuntur,</h3>
<h3>ianua cum per se transpectum praebet apertum,</h3>
<h3>multa facitque foris ex aedibus ut videantur;</h3>
<h3>is quoque enim duplici geminoque fit a&euml;re visus.</h3>
</td></tr><tr><td width="50" style="text-align:left;vertical-align:baseline;"><h6>275</h6></td><td width="600" style="text-align:left;vertical-align:baseline;"><h3>primus enim citra postes tum cernitur a&euml;r,</h3>
<h3>inde fores ipsae dextra laevaque secuntur,</h3>
<h3>post extraria lux oculos perterget et a&euml;r</h3>
<h3>alter, et illa foris quae vere transpiciuntur.</h3>
<h3>sic ubi se primum speculi proiecit imago,</h3>
</td></tr><tr><td width="50" style="text-align:left;vertical-align:baseline;"><h6>280</h6></td><td width="600" style="text-align:left;vertical-align:baseline;"><h3>dum venit ad nostras acies, protrudit agitque</h3>
<h3>a&euml;ra qui inter se cumquest oculosque locatus,</h3>
<h3>et facit, ut prius hunc omnem sentire queamus</h3>
<h3>quam speculum; sed ubi [in] speculum quoque sensimus ipsum,</h3>
<h3>continuo a nobis in eum quae fertur imago</h3>
</td></tr><tr><td width="50" style="text-align:left;vertical-align:baseline;"><h6>285</h6></td><td width="600" style="text-align:left;vertical-align:baseline;"><h3>pervenit, et nostros oculos reiecta revisit</h3>
<h3>atque alium prae se propellens a&euml;ra volvit,</h3>
<h3>et facit ut prius hunc quam se videamus, eoque</h3>
<h3>distare ab speculo tantum semota videtur.</h3>
<h3>quare etiam atque etiam minime mirarier est par</h3>
<h3> . . . . . . . . . . . . . . . . . . . . . . . . . .</h3>
</td></tr><tr><td width="50" style="text-align:left;vertical-align:baseline;"><h6>290</h6></td><td width="600" style="text-align:left;vertical-align:baseline;"><h3>illis quae reddunt speculorum ex aequore visum,</h3>
<h3>a&euml;ribus binis quoniam res confit utraque.</h3>
<h3>&nbsp;</h3>
<h3>Nunc ea quae nobis membrorum dextera pars est,</h3>
<h3>in speculis fit ut in laeva videatur eo quod</h3>
<h3>planitiem ad speculi veniens cum offendit imago,</h3>
</td></tr><tr><td width="50" style="text-align:left;vertical-align:baseline;"><h6>295</h6></td><td width="600" style="text-align:left;vertical-align:baseline;"><h3>non convertitur incolumis, sed recta retrorsum</h3>
<h3>sic eliditur, ut siquis, prius arida quam sit</h3>
<h3>cretea persona, adlidat pilaeve trabive,</h3>
</td></tr><tr><td width="50" style="text-align:left;vertical-align:baseline;"><h6>298</h6></td><td width="600" style="text-align:left;vertical-align:baseline;"><h3>atque ea continuo rectam si fronte figuram</h3>
</td></tr><tr><td width="50" style="text-align:left;vertical-align:baseline;"><h6>323</h6></td><td width="600" style="text-align:left;vertical-align:baseline;"><h3>servet et elisam retro sese exprimat ipsa.</h3>
<h3>fiet ut, ante oculus fuerit qui dexter, ut idem</h3>
</td></tr><tr><td width="50" style="text-align:left;vertical-align:baseline;"><h6>325</h6></td><td width="600" style="text-align:left;vertical-align:baseline;"><h3>nunc sit laevus et e laevo sit mutua dexter.</h3>
<h3>&nbsp;</h3>
<h3>Fit quoque de speculo in speculum ut tradatur imago,</h3>
<h3>quinque etiam &lt;aut&gt; sex ut fieri simulacra su&euml;rint.</h3>
<h3>nam quae cumque retro parte interiore latebunt,</h3>
<h3>inde tamen, quamvis torte penitusque remota,</h3>
</td></tr><tr><td width="50" style="text-align:left;vertical-align:baseline;"><h6>330</h6></td><td width="600" style="text-align:left;vertical-align:baseline;"><h3>omnia per flexos aditus educta licebit</h3>
<h3>pluribus haec speculis videantur in aedibus esse.</h3>
<h3>usque adeo speculo in speculum translucet imago,</h3>
<h3>et cum laeva data est, fit rusum ut dextera fiat,</h3>
<h3>inde retro rursum redit et convertit eodem.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>335</h6></td><td width="600" style="text-align:left;vertical-align:baseline;"><h3>Quin etiam quae cumque latuscula sunt speculorum</h3>
<h3>adsimili lateris flexura praedita nostri,</h3>
<h3>dextera ea propter nobis simulacra remittunt,</h3>
<h3>aut quia de speculo in speculum transfertur imago,</h3>
<h3>inde ad nos elisa bis advolat, aut etiam quod</h3>
</td></tr><tr><td width="50" style="text-align:left;vertical-align:baseline;"><h6>340</h6></td><td width="600" style="text-align:left;vertical-align:baseline;"><h3>circum agitur, cum venit, imago propterea quod</h3>
<h3>flexa figura docet speculi convertier ad nos.</h3>
<h3>&nbsp;</h3>
<h3>Indugredi porro pariter simulacra pedemque</h3>
<h3>ponere nobiscum credas gestumque imitari</h3>
<h3>propterea quia, de speculi qua parte recedas,</h3>
</td></tr><tr><td width="50" style="text-align:left;vertical-align:baseline;"><h6>345</h6></td><td width="600" style="text-align:left;vertical-align:baseline;"><h3>continuo nequeunt illinc simulacra reverti;</h3>
<h3>omnia quandoquidem cogit natura referri</h3>
</td></tr><tr><td width="50" style="text-align:left;vertical-align:baseline;"><h6>347</h6></td><td width="600" style="text-align:left;vertical-align:baseline;"><h3>ac resilire ab rebus ad aequos reddita flexus.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>299</h6></td><td width="600" style="text-align:left;vertical-align:baseline;"><h3>Splendida porro oculi fugitant vitantque tueri.</h3>
</td></tr><tr><td width="50" style="text-align:left;vertical-align:baseline;"><h6>300</h6></td><td width="600" style="text-align:left;vertical-align:baseline;"><h3>sol etiam caecat, contra si tendere pergas,</h3>
<h3>propterea quia vis magnast ipsius et alte</h3>
<h3>a&euml;ra per purum simulacra feruntur</h3>
<h3>et feriunt oculos turbantia composituras.</h3>
<h3>&nbsp;</h3>
<h3>Praeterea splendor qui cumque est acer adurit</h3>
</td></tr><tr><td width="50" style="text-align:left;vertical-align:baseline;"><h6>305</h6></td><td width="600" style="text-align:left;vertical-align:baseline;"><h3>saepe oculos ideo quod semina possidet ignis</h3>
<h3>multa, dolorem oculis quae gignunt insinuando.</h3>
<h3>lurida praeterea fiunt quae cumque tuentur</h3>
<h3>arquati, quia luroris de corpore eorum</h3>
<h3>semina multa fluunt simulacris obvia rerum,</h3>
</td></tr><tr><td width="50" style="text-align:left;vertical-align:baseline;"><h6>310</h6></td><td width="600" style="text-align:left;vertical-align:baseline;"><h3>multaque sunt oculis in eorum denique mixta,</h3>
<h3>quae contage sua palloribus omnia pingunt.</h3>
<h3>&nbsp;</h3>
<h3>E tenebris autem quae sunt in luce tuemur</h3>
<h3>propterea quia, cum propior caliginis a&euml;r</h3>
<h3>ater init oculos prior et possedit apertos,</h3>
</td></tr><tr><td width="50" style="text-align:left;vertical-align:baseline;"><h6>315</h6></td><td width="600" style="text-align:left;vertical-align:baseline;"><h3>insequitur candens confestim lucidus a&euml;r,</h3>
<h3>qui quasi purgat eos ac nigras discutit umbras</h3>
<h3>a&euml;ris illius; nam multis partibus hic est</h3>
<h3>mobilior multisque minutior et mage pollens.</h3>
<h3>qui simul atque vias oculorum luce replevit</h3>
</td></tr><tr><td width="50" style="text-align:left;vertical-align:baseline;"><h6>320</h6></td><td width="600" style="text-align:left;vertical-align:baseline;"><h3>atque pate fecit, quas ante obsederat a&euml;r</h3>
<h3>&lt;ater&gt;, continuo rerum simulacra secuntur,</h3>
</td></tr><tr><td width="50" style="text-align:left;vertical-align:baseline;"><h6>322</h6></td><td width="600" style="text-align:left;vertical-align:baseline;"><h3>quae sita sunt in luce, lacessuntque ut videamus.</h3>
</td></tr><tr><td width="50" style="text-align:left;vertical-align:baseline;"><h6>348</h6></td><td width="600" style="text-align:left;vertical-align:baseline;"><h3>quod contra facere in tenebris e luce nequimus</h3>
<h3>propterea quia posterior caliginis a&euml;r</h3>
</td></tr><tr><td width="50" style="text-align:left;vertical-align:baseline;"><h6>350</h6></td><td width="600" style="text-align:left;vertical-align:baseline;"><h3>crassior insequitur, qui cuncta foramina complet</h3>
<h3>obsiditque vias oculorum, ne simulacra</h3>
<h3>possint ullarum rerum coniecta moveri.</h3>
<h3>&nbsp;</h3>
<h3>Quadratasque procul turris cum cernimus urbis,</h3>
<h3>propterea fit uti videantur saepe rutundae,</h3>
</td></tr><tr><td width="50" style="text-align:left;vertical-align:baseline;"><h6>355</h6></td><td width="600" style="text-align:left;vertical-align:baseline;"><h3>angulus optusus quia longe cernitur omnis</h3>
<h3>sive etiam potius non cernitur ac perit eius</h3>
<h3>plaga nec ad nostras acies perlabitur ictus,</h3>
<h3>a&euml;ra per multum quia dum simulacra feruntur,</h3>
<h3>cogit hebescere eum crebris offensibus a&euml;r.</h3>
</td></tr><tr><td width="50" style="text-align:left;vertical-align:baseline;"><h6>360</h6></td><td width="600" style="text-align:left;vertical-align:baseline;"><h3>hoc ubi suffugit sensum simul angulus omnis.</h3>
<h3>fit quasi ut ad turnum saxorum structa tuantur;</h3>
<h3>non tamen ut coram quae sunt vereque rutunda,</h3>
<h3>sed quasi adumbratim paulum simulata videntur.</h3>
<h3>&nbsp;</h3>
<h3>Umbra videtur item nobis in sole moveri</h3>
</td></tr><tr><td width="50" style="text-align:left;vertical-align:baseline;"><h6>365</h6></td><td width="600" style="text-align:left;vertical-align:baseline;"><h3>et vestigia nostra sequi gestumque imitari,</h3>
<h3>a&euml;ra si credis privatum lumine posse</h3>
<h3>indugredi, motus hominum gestumque sequentem;</h3>
<h3>nam nihil esse potest aliud nisi lumine cassus</h3>
<h3>a&euml;r id quod nos umbram perhibere su&euml;mus.</h3>
</td></tr><tr><td width="50" style="text-align:left;vertical-align:baseline;"><h6>370</h6></td><td width="600" style="text-align:left;vertical-align:baseline;"><h3>ni mirum, quia terra locis ex ordine certis</h3>
<h3>lumine privatur solis qua cumque meantes</h3>
<h3>officimus, repletur item quod liquimus eius,</h3>
<h3>propterea fit uti videatur, quae fuit umbra</h3>
<h3>corporis, e regione eadem nos usque secuta.</h3>
</td></tr><tr><td width="50" style="text-align:left;vertical-align:baseline;"><h6>375</h6></td><td width="600" style="text-align:left;vertical-align:baseline;"><h3>semper enim nova se radiorum lumina fundunt</h3>
<h3>primaque dispereunt, quasi in ignem lana trahatur.</h3>
<h3>propterea facile et spoliatur lumine terra</h3>
<h3>et repletur item nigrasque sibi abluit umbras.</h3>
<h3>&nbsp;</h3>
<h3>Nec tamen hic oculos falli concedimus hilum.</h3>
</td></tr><tr><td width="50" style="text-align:left;vertical-align:baseline;"><h6>380</h6></td><td width="600" style="text-align:left;vertical-align:baseline;"><h3>nam quo cumque loco sit lux atque umbra tueri</h3>
<h3>illorum est; eadem vero sint lumina necne,</h3>
<h3>umbraque quae fuit hic eadem nunc transeat illuc,</h3>
<h3>an potius fiat paulo quod diximus ante,</h3>
<h3>hoc animi demum ratio discernere debet,</h3>
</td></tr><tr><td width="50" style="text-align:left;vertical-align:baseline;"><h6>385</h6></td><td width="600" style="text-align:left;vertical-align:baseline;"><h3>nec possunt oculi naturam noscere rerum.</h3>
<h3>proinde animi vitium hoc oculis adfingere noli.</h3>
<h3>&nbsp;</h3>
<h3>Qua vehimur navi, fertur, cum stare videtur;</h3>
<h3>quae manet in statione, ea praeter creditur ire.</h3>
<h3>et fugere ad puppim colles campique videntur,</h3>
</td></tr><tr><td width="50" style="text-align:left;vertical-align:baseline;"><h6>390</h6></td><td width="600" style="text-align:left;vertical-align:baseline;"><h3>quos agimus praeter navem velisque volamus.</h3>
<h3>&nbsp;</h3>
<h3>Sidera cessare aetheriis adfixa cavernis</h3>
<h3>cuncta videntur, et adsiduo sunt omnia motu,</h3>
<h3>quandoquidem longos obitus exorta revisunt,</h3>
<h3>cum permensa suo sunt caelum corpore claro.</h3>
</td></tr><tr><td width="50" style="text-align:left;vertical-align:baseline;"><h6>395</h6></td><td width="600" style="text-align:left;vertical-align:baseline;"><h3>solque pari ratione manere et luna videtur</h3>
<h3>in statione, ea quae ferri res indicat ipsa.</h3>
<h3>&nbsp;</h3>
<h3>Exstantisque procul medio de gurgite montis</h3>
<h3>classibus inter quos liber patet exitus ingens,</h3>
<h3>insula coniunctis tamen ex his una videtur.</h3>
</td></tr><tr><td width="50" style="text-align:left;vertical-align:baseline;"><h6>400</h6></td><td width="600" style="text-align:left;vertical-align:baseline;"><h3>atria versari et circum cursare columnae</h3>
<h3>usque adeo fit uti pueris videantur, ubi ipsi</h3>
<h3>desierunt verti, vix ut iam credere possint</h3>
<h3>non supra sese ruere omnia tecta minari.</h3>
<h3>&nbsp;</h3>
<h3>Iamque rubrum tremulis iubar ignibus erigere alte</h3>
</td></tr><tr><td width="50" style="text-align:left;vertical-align:baseline;"><h6>405</h6></td><td width="600" style="text-align:left;vertical-align:baseline;"><h3>cum coeptat natura supraque extollere montes,</h3>
<h3>quos tibi tum supra sol montis esse videtur</h3>
<h3>comminus ipse suo contingens fervidus igni,</h3>
<h3>vix absunt nobis missus bis mille sagittae,</h3>
<h3>vix etiam cursus quingentos saepe veruti;</h3>
</td></tr><tr><td width="50" style="text-align:left;vertical-align:baseline;"><h6>410</h6></td><td width="600" style="text-align:left;vertical-align:baseline;"><h3>inter eos solemque iacent immania ponti</h3>
<h3>aequora substrata aetheriis ingentibus oris,</h3>
<h3>interiectaque sunt terrarum milia multa,</h3>
<h3>quae variae retinent gentes et saecla ferarum.</h3>
<h3>&nbsp;</h3>
<h3>At coniectus aquae digitum non altior unum,</h3>
</td></tr><tr><td width="50" style="text-align:left;vertical-align:baseline;"><h6>415</h6></td><td width="600" style="text-align:left;vertical-align:baseline;"><h3>qui lapides inter sistit per strata viarum,</h3>
<h3>despectum praebet sub terras inpete tanto,</h3>
<h3>a terris quantum caeli patet altus hiatus,</h3>
<h3>nubila despicere et caelum ut videare videre,</h3>
<h3>corpora mirande sub terras abdita caelo.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>420</h6></td><td width="600" style="text-align:left;vertical-align:baseline;"><h3>Denique ubi in medio nobis ecus acer obhaesit</h3>
<h3>flumine et in rapidas amnis despeximus undas,</h3>
<h3>stantis equi corpus transversum ferre videtur</h3>
<h3>vis et in adversum flumen contrudere raptim,</h3>
<h3>et quo cumque oculos traiecimus omnia ferri</h3>
</td></tr><tr><td width="50" style="text-align:left;vertical-align:baseline;"><h6>425</h6></td><td width="600" style="text-align:left;vertical-align:baseline;"><h3>et fluere adsimili nobis ratione videntur.</h3>
<h3>&nbsp;</h3>
<h3>Porticus aequali quamvis est denique ductu</h3>
<h3>stansque in perpetuum paribus suffulta columnis,</h3>
<h3>longa tamen parte ab summa cum tota videtur,</h3>
<h3>paulatim trahit angusti fastigia coni,</h3>
</td></tr><tr><td width="50" style="text-align:left;vertical-align:baseline;"><h6>430</h6></td><td width="600" style="text-align:left;vertical-align:baseline;"><h3>tecta solo iungens atque omnia dextera laevis</h3>
<h3>donec in obscurum coni conduxit acumen.</h3>
<h3>&nbsp;</h3>
<h3>In pelago nautis ex undis ortus in undis</h3>
<h3>sol fit uti videatur obire et condere lumen;</h3>
<h3>quippe ubi nil aliud nisi aquam caelumque tuentur;</h3>
</td></tr><tr><td width="50" style="text-align:left;vertical-align:baseline;"><h6>435</h6></td><td width="600" style="text-align:left;vertical-align:baseline;"><h3>ne leviter credas labefactari undique sensus.</h3>
<h3>at maris ignaris in portu clauda videntur</h3>
<h3>navigia aplustris fractis obnitier undis.</h3>
<h3>nam quae cumque supra rorem salis edita pars est</h3>
<h3>remorum, recta est, et recta superne guberna;</h3>
</td></tr><tr><td width="50" style="text-align:left;vertical-align:baseline;"><h6>440</h6></td><td width="600" style="text-align:left;vertical-align:baseline;"><h3>quae demersa liquore obeunt, refracta videntur</h3>
<h3>omnia converti sursumque supina reverti</h3>
<h3>et reflexa prope in summo fluitare liquore.</h3>
<h3>&nbsp;</h3>
<h3>Raraque per caelum cum venti nubila portant</h3>
<h3>tempore nocturno, tum splendida signa videntur</h3>
</td></tr><tr><td width="50" style="text-align:left;vertical-align:baseline;"><h6>445</h6></td><td width="600" style="text-align:left;vertical-align:baseline;"><h3>labier adversum nimbos atque ire superne</h3>
<h3>longe aliam in partem ac vera ratione feruntur</h3>
<h3>&nbsp;</h3>
<h3>At si forte oculo manus uni subdita supter</h3>
<h3>pressit eum, quodam sensu fit uti videantur</h3>
<h3>omnia quae tuimur fieri tum bina tuendo,</h3>
</td></tr><tr><td width="50" style="text-align:left;vertical-align:baseline;"><h6>450</h6></td><td width="600" style="text-align:left;vertical-align:baseline;"><h3>bina lucernarum florentia lumina flammis</h3>
<h3>binaque per totas aedis geminare supellex</h3>
<h3>et duplicis hominum facies et corpora bina.</h3>
<h3>&nbsp;</h3>
<h3>Denique cum suavi devinxit membra sopore</h3>
<h3>somnus et in summa corpus iacet omne quiete,</h3>
</td></tr><tr><td width="50" style="text-align:left;vertical-align:baseline;"><h6>455</h6></td><td width="600" style="text-align:left;vertical-align:baseline;"><h3>tum vigilare tamen nobis et membra movere</h3>
<h3>nostra videmur, et in noctis caligine caeca</h3>
<h3>cernere censemus solem lumenque diurnum,</h3>
<h3>conclusoque loco caelum mare flumina montis</h3>
<h3>mutare et campos pedibus transire videmur,</h3>
</td></tr><tr><td width="50" style="text-align:left;vertical-align:baseline;"><h6>460</h6></td><td width="600" style="text-align:left;vertical-align:baseline;"><h3>et sonitus audire, severa silentia noctis</h3>
<h3>undique cum constent, et reddere dicta tacentes.</h3>
<h3>&nbsp;</h3>
<h3>Cetera de genere hoc mirande multa videmus,</h3>
<h3>quae violare fidem quasi sensibus omnia quaerunt,</h3>
<h3>ne quiquam, quoniam pars horum maxima fallit</h3>
</td></tr><tr><td width="50" style="text-align:left;vertical-align:baseline;"><h6>465</h6></td><td width="600" style="text-align:left;vertical-align:baseline;"><h3>propter opinatus animi, quos addimus ipsi,</h3>
<h3>pro visis ut sint quae non sunt sensibus visa;</h3>
<h3>nam nihil aegrius est quam res secernere apertas</h3>
<h3>ab dubiis, animus quas ab se protinus addit.</h3>
<h3>&nbsp;</h3>
<h3>Denique nil sciri siquis putat, id quoque nescit</h3>
</td></tr><tr><td width="50" style="text-align:left;vertical-align:baseline;"><h6>470</h6></td><td width="600" style="text-align:left;vertical-align:baseline;"><h3>an sciri possit, quoniam nil scire fatetur.</h3>
<h3>hunc igitur contra minuam contendere causam,</h3>
<h3>qui capite ipse suo in statuit vestigia sese.</h3>
<h3>et tamen hoc quoque uti concedam scire, at id ipsum</h3>
<h3>quaeram, cum in rebus veri nil viderit ante,</h3>
</td></tr><tr><td width="50" style="text-align:left;vertical-align:baseline;"><h6>475</h6></td><td width="600" style="text-align:left;vertical-align:baseline;"><h3>unde sciat quid sit scire et nescire vicissim,</h3>
<h3>notitiam veri quae res falsique crearit</h3>
<h3>et dubium certo quae res differre probarit.</h3>
<h3>invenies primis ab sensibus esse creatam</h3>
<h3>notitiem veri neque sensus posse refelli.</h3>
</td></tr><tr><td width="50" style="text-align:left;vertical-align:baseline;"><h6>480</h6></td><td width="600" style="text-align:left;vertical-align:baseline;"><h3>nam maiore fide debet reperirier illud,</h3>
<h3>sponte sua veris quod possit vincere falsa.</h3>
<h3>quid maiore fide porro quam sensus haberi</h3>
<h3>debet? an ab sensu falso ratio orta valebit</h3>
<h3>dicere eos contra, quae tota ab sensibus orta est?</h3>
</td></tr><tr><td width="50" style="text-align:left;vertical-align:baseline;"><h6>485</h6></td><td width="600" style="text-align:left;vertical-align:baseline;"><h3>qui nisi sunt veri, ratio quoque falsa fit omnis.</h3>
<h3>&nbsp;</h3>
<h3>An poterunt oculos aures reprehendere, an aures</h3>
<h3>tactus? an hunc porro tactum sapor arguet oris,</h3>
<h3>an confutabunt nares oculive revincent?</h3>
<h3>non, ut opinor, ita est. nam seorsum cuique potestas</h3>
</td></tr><tr><td width="50" style="text-align:left;vertical-align:baseline;"><h6>490</h6></td><td width="600" style="text-align:left;vertical-align:baseline;"><h3>divisast, sua vis cuiquest, ideoque necesse est</h3>
<h3>et quod molle sit et gelidum fervensve videre</h3>
<h3>et seorsum varios rerum sentire colores</h3>
<h3>et quae cumque coloribus sint coniuncta necessest.</h3>
<h3>seorsus item sapor oris habet vim, seorsus odores</h3>
</td></tr><tr><td width="50" style="text-align:left;vertical-align:baseline;"><h6>495</h6></td><td width="600" style="text-align:left;vertical-align:baseline;"><h3>nascuntur, seorsum sonitus. ideoque necesse est</h3>
<h3>non possint alios alii convincere sensus.</h3>
<h3>nec porro poterunt ipsi reprehendere sese,</h3>
<h3>aequa fides quoniam debebit semper haberi.</h3>
<h3>proinde quod in quoquest his visum tempore, verumst.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>500</h6></td><td width="600" style="text-align:left;vertical-align:baseline;"><h3>Et si non poterit ratio dissolvere causam,</h3>
<h3>cur ea quae fuerint iuxtim quadrata, procul sint</h3>
<h3>visa rutunda, tamen praestat rationis egentem</h3>
<h3>reddere mendose causas utriusque figurae,</h3>
<h3>quam manibus manifesta suis emittere quoquam</h3>
</td></tr><tr><td width="50" style="text-align:left;vertical-align:baseline;"><h6>505</h6></td><td width="600" style="text-align:left;vertical-align:baseline;"><h3>et violare fidem primam et convellere tota</h3>
<h3>fundamenta quibus nixatur vita salusque.</h3>
<h3>non modo enim ratio ruat omnis, vita quoque ipsa</h3>
<h3>concidat extemplo, nisi credere sensibus ausis</h3>
<h3>praecipitisque locos vitare et cetera quae sint</h3>
</td></tr><tr><td width="50" style="text-align:left;vertical-align:baseline;"><h6>510</h6></td><td width="600" style="text-align:left;vertical-align:baseline;"><h3>in genere hoc fugienda, sequi contraria quae sint.</h3>
<h3>illa tibi est igitur verborum copia cassa</h3>
<h3>omnis, quae contra sensus instructa paratast.</h3>
<h3>&nbsp;</h3>
<h3>Denique ut in fabrica, si pravast regula prima,</h3>
<h3>normaque si fallax rectis regionibus exit,</h3>
</td></tr><tr><td width="50" style="text-align:left;vertical-align:baseline;"><h6>515</h6></td><td width="600" style="text-align:left;vertical-align:baseline;"><h3>et libella aliqua si ex parti claudicat hilum,</h3>
<h3>omnia mendose fieri atque obstipa necessu est</h3>
<h3>prava cubantia prona supina atque absona tecta,</h3>
<h3>iam ruere ut quaedam videantur velle, ruantque</h3>
<h3>prodita iudiciis fallacibus omnia primis,</h3>
</td></tr><tr><td width="50" style="text-align:left;vertical-align:baseline;"><h6>520</h6></td><td width="600" style="text-align:left;vertical-align:baseline;"><h3>sic igitur ratio tibi rerum prava necessest</h3>
<h3>falsaque sit, falsis quae cumque ab sensibus ortast.</h3>
<h3>&nbsp;</h3>
<h3>Nunc alii sensus quo pacto quisque suam rem</h3>
<h3>sentiat, haud quaquam ratio scruposa relicta est.</h3>
<h3>&nbsp;</h3>
<h3>Principio auditur sonus et vox omnis, in auris</h3>
</td></tr><tr><td width="50" style="text-align:left;vertical-align:baseline;"><h6>525</h6></td><td width="600" style="text-align:left;vertical-align:baseline;"><h3>insinuata suo pepulere ubi corpore sensum.</h3>
<h3>corpoream quoque enim &lt;vocem&gt; constare fatendumst</h3>
<h3>et sonitum, quoniam possunt inpellere sensus.</h3>
<h3>&nbsp;</h3>
<h3>Praeterea radit vox fauces saepe facitque</h3>
<h3>asperiora foras gradiens arteria clamor,</h3>
</td></tr><tr><td width="50" style="text-align:left;vertical-align:baseline;"><h6>530</h6></td><td width="600" style="text-align:left;vertical-align:baseline;"><h3>quippe per angustum turba maiore coorta</h3>
<h3>ire foras ubi coeperunt primordia vocum.</h3>
<h3>scilicet expletis quoque ianua raditur oris.</h3>
<h3>haud igitur dubiumst quin voces verbaque constent</h3>
<h3>corporeis e principiis, ut laedere possint.</h3>
</td></tr><tr><td width="50" style="text-align:left;vertical-align:baseline;"><h6>535</h6></td><td width="600" style="text-align:left;vertical-align:baseline;"><h3>nec te fallit item quid corporis auferat et quid</h3>
<h3>detrahat ex hominum nervis ac viribus ipsis</h3>
<h3>perpetuus sermo nigrai noctis ad umbram</h3>
<h3>aurorae perductus ab exoriente nitore,</h3>
<h3>praesertim si cum summost clamore profusus.</h3>
</td></tr><tr><td width="50" style="text-align:left;vertical-align:baseline;"><h6>540</h6></td><td width="600" style="text-align:left;vertical-align:baseline;"><h3>ergo corpoream vocem constare necessest,</h3>
</td></tr><tr><td width="50" style="text-align:left;vertical-align:baseline;"><h6>541</h6></td><td width="600" style="text-align:left;vertical-align:baseline;"><h3>multa loquens quoniam amittit de corpore partem.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>551</h6></td><td width="600" style="text-align:left;vertical-align:baseline;"><h3>Asperitas autem vocis fit ab asperitate</h3>
</td></tr><tr><td width="50" style="text-align:left;vertical-align:baseline;"><h6>552</h6></td><td width="600" style="text-align:left;vertical-align:baseline;"><h3>principiorum et item levor levore creatur;</h3>
</td></tr><tr><td width="50" style="text-align:left;vertical-align:baseline;"><h6>542</h6></td><td width="600" style="text-align:left;vertical-align:baseline;"><h3>nec simili penetrant auris primordia forma,</h3>
<h3>cum tuba depresso graviter sub murmure mugit</h3>
<h3>et reboat raucum retro cita barbita bombum,</h3>
</td></tr><tr><td width="50" style="text-align:left;vertical-align:baseline;"><h6>545</h6></td><td width="600" style="text-align:left;vertical-align:baseline;"><h3>et &lt;iam&gt; Dauliades natae hortis ex Heliconis</h3>
<h3>cum liquidam tollunt lugubri voce querellam.</h3>
<h3>&nbsp;</h3>
<h3>Hasce igitur penitus voces cum corpore nostro</h3>
<h3>exprimimus rectoque foras emittimus ore,</h3>
<h3>mobilis articulat nervorum daedala lingua,</h3>
</td></tr><tr><td width="50" style="text-align:left;vertical-align:baseline;"><h6>550</h6></td><td width="600" style="text-align:left;vertical-align:baseline;"><h3>formaturaque labrorum pro parte figurat.</h3>
</td></tr><tr><td width="50" style="text-align:left;vertical-align:baseline;"><h6>553</h6></td><td width="600" style="text-align:left;vertical-align:baseline;"><h3>hoc ubi non longum spatiumst unde illa profecta</h3>
<h3>perveniat vox quaeque, necessest verba quoque ipsa</h3>
</td></tr><tr><td width="50" style="text-align:left;vertical-align:baseline;"><h6>555</h6></td><td width="600" style="text-align:left;vertical-align:baseline;"><h3>plane exaudiri discernique articulatim;</h3>
<h3>servat enim formaturam servatque figuram.</h3>
<h3>at si inter positum spatium sit longius aequo,</h3>
<h3>a&euml;ra per multum confundi verba necessest</h3>
<h3>et conturbari vocem, dum transvolat auras.</h3>
</td></tr><tr><td width="50" style="text-align:left;vertical-align:baseline;"><h6>560</h6></td><td width="600" style="text-align:left;vertical-align:baseline;"><h3>ergo fit, sonitum ut possis sentire neque illam</h3>
<h3>internoscere, verborum sententia quae sit;</h3>
<h3>usque adeo confusa venit vox inque pedita.</h3>
<h3>&nbsp;</h3>
<h3>Praeterea verbum saepe unum perciet auris</h3>
<h3>omnibus in populo missum praeconis ab ore.</h3>
</td></tr><tr><td width="50" style="text-align:left;vertical-align:baseline;"><h6>565</h6></td><td width="600" style="text-align:left;vertical-align:baseline;"><h3>in multas igitur voces vox una repente</h3>
<h3>diffugit, in privas quoniam se dividit auris</h3>
<h3>obsignans formam verbis clarumque sonorem.</h3>
<h3>at quae pars vocum non auris incidit ipsas,</h3>
<h3>praeter lata perit frustra diffusa per auras.</h3>
</td></tr><tr><td width="50" style="text-align:left;vertical-align:baseline;"><h6>570</h6></td><td width="600" style="text-align:left;vertical-align:baseline;"><h3>pars solidis adlisa locis reiecta sonorem</h3>
<h3>reddit et inter dum frustratur imagine verbi.</h3>
<h3>&nbsp;</h3>
<h3>Quae bene cum videas, rationem reddere possis</h3>
<h3>tute tibi atque aliis, quo pacto per loca sola</h3>
<h3>saxa paris formas verborum ex ordine reddant.</h3>
</td></tr><tr><td width="50" style="text-align:left;vertical-align:baseline;"><h6>575</h6></td><td width="600" style="text-align:left;vertical-align:baseline;"><h3>palantis comites com montis inter opacos</h3>
<h3>quaerimus et magna dispersos voce ciemus.</h3>
<h3>sex etiam aut septem loca vidi reddere vocis,</h3>
<h3>unam cum iaceres: ita colles collibus ipsi</h3>
<h3>verba repulsantes iterabant dicta referri.</h3>
</td></tr><tr><td width="50" style="text-align:left;vertical-align:baseline;"><h6>580</h6></td><td width="600" style="text-align:left;vertical-align:baseline;"><h3>haec loca capripedes Satyros Nymphasque tenere</h3>
<h3>finitimi fingunt et Faunos esse locuntur,</h3>
<h3>quorum noctivago strepitu ludoque iocanti</h3>
<h3>adfirmant volgo taciturna silentia rumpi</h3>
<h3>chordarumque sonos fieri dulcisque querellas,</h3>
</td></tr><tr><td width="50" style="text-align:left;vertical-align:baseline;"><h6>585</h6></td><td width="600" style="text-align:left;vertical-align:baseline;"><h3>tibia quas fundit digitis pulsata canentum,</h3>
<h3>et genus agricolum late sentiscere, quom Pan</h3>
<h3>pinea semiferi capitis velamina quassans</h3>
<h3>unco saepe labro calamos percurrit hiantis,</h3>
<h3>fistula silvestrem ne cesset fundere musam.</h3>
</td></tr><tr><td width="50" style="text-align:left;vertical-align:baseline;"><h6>590</h6></td><td width="600" style="text-align:left;vertical-align:baseline;"><h3>cetera de genere hoc monstra ac portenta loquontur,</h3>
<h3>ne loca deserta ab divis quoque forte putentur</h3>
<h3>sola tenere. ideo iactant miracula dictis</h3>
<h3>aut aliqua ratione alia ducuntur, ut omne</h3>
<h3>humanum genus est avidum nimis auricularum.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>595</h6></td><td width="600" style="text-align:left;vertical-align:baseline;"><h3>Quod super est, non est mirandum qua ratione,</h3>
<h3>per loca quae nequeunt oculi res cernere apertas,</h3>
<h3>haec loca per voces veniant aurisque lacessant,</h3>
<h3>conloquium clausis foribus quoque saepe videmus;</h3>
<h3>ni mirum quia vox per flexa foramina rerum</h3>
</td></tr><tr><td width="50" style="text-align:left;vertical-align:baseline;"><h6>600</h6></td><td width="600" style="text-align:left;vertical-align:baseline;"><h3>incolumis transire potest, simulacra renutant;</h3>
<h3>perscinduntur enim, nisi recta foramina tranant,</h3>
<h3>qualia sunt vitrei, species qua travolat omnis.</h3>
<h3>praeterea partis in cunctas dividitur vox,</h3>
<h3>ex aliis aliae quoniam gignuntur, ubi una</h3>
</td></tr><tr><td width="50" style="text-align:left;vertical-align:baseline;"><h6>605</h6></td><td width="600" style="text-align:left;vertical-align:baseline;"><h3>dissuluit semel in multas exorta, quasi ignis</h3>
<h3>saepe solet scintilla suos se spargere in ignis.</h3>
<h3>ergo replentur loca vocibus abdita retro,</h3>
<h3>omnia quae circum fervunt sonituque cientur.</h3>
<h3>at simulacra viis derectis omnia tendunt,</h3>
</td></tr><tr><td width="50" style="text-align:left;vertical-align:baseline;"><h6>610</h6></td><td width="600" style="text-align:left;vertical-align:baseline;"><h3>ut sunt missa semel; qua propter cernere nemo</h3>
<h3>saepe supra potis est, at voces accipere extra.</h3>
<h3>et tamen ipsa quoque haec, dum transit clausa &lt;domorum&gt;</h3>
<h3>vox optunditur atque auris confusa penetrat</h3>
<h3>et sonitum potius quam verba audire videmur.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>615</h6></td><td width="600" style="text-align:left;vertical-align:baseline;"><h3>Hoc, qui sentimus sucum, lingua atque palatum</h3>
<h3>plusculum habent in se rationis, plus operai.</h3>
<h3>principio sucum sentimus in ore, cibum cum</h3>
<h3>mandendo exprimimus, ceu plenam spongiam aquai</h3>
<h3>siquis forte manu premere ac siccare co&euml;pit.</h3>
</td></tr><tr><td width="50" style="text-align:left;vertical-align:baseline;"><h6>620</h6></td><td width="600" style="text-align:left;vertical-align:baseline;"><h3>inde quod exprimimus per caulas omne palati</h3>
<h3>diditur et rarae per flexa foramina linguae,</h3>
<h3>hoc ubi levia sunt manantis corpora suci,</h3>
<h3>suaviter attingunt et suaviter omnia tractant</h3>
<h3>umida linguai circum sudantia templa;</h3>
</td></tr><tr><td width="50" style="text-align:left;vertical-align:baseline;"><h6>625</h6></td><td width="600" style="text-align:left;vertical-align:baseline;"><h3>at contra pungunt sensum lacerantque coorta,</h3>
<h3>quanto quaeque magis sunt asperitate repleta.</h3>
<h3>deinde voluptas est e suco fine palati;</h3>
<h3>cum vero deorsum per fauces praecipitavit,</h3>
<h3>nulla voluptas est, dum diditur omnis in artus;</h3>
</td></tr><tr><td width="50" style="text-align:left;vertical-align:baseline;"><h6>630</h6></td><td width="600" style="text-align:left;vertical-align:baseline;"><h3>nec refert quicquam quo victu corpus alatur,</h3>
<h3>dum modo quod capias concoctum didere possis</h3>
<h3>artubus et stomachi tumidum servare tenorem.</h3>
<h3>&nbsp;</h3>
<h3>Nunc aliis alius qui sit cibus ut videamus,</h3>
<h3>expediam, quareve, aliis quod triste et amarumst,</h3>
</td></tr><tr><td width="50" style="text-align:left;vertical-align:baseline;"><h6>635</h6></td><td width="600" style="text-align:left;vertical-align:baseline;"><h3>hoc tamen esse aliis possit perdulce videri,</h3>
<h3>tantaque &lt;in&gt; his rebus distantia differitasque est,</h3>
<h3>ut quod aliis cibus est aliis fuat acre venenum;</h3>
<h3>est itaque ut serpens, hominis quae tacta salivis</h3>
<h3>disperit ac sese mandendo conficit ipsa.</h3>
</td></tr><tr><td width="50" style="text-align:left;vertical-align:baseline;"><h6>640</h6></td><td width="600" style="text-align:left;vertical-align:baseline;"><h3>praeterea nobis veratrum est acre venenum,</h3>
<h3>at capris adipes et cocturnicibus auget.</h3>
<h3>id quibus ut fiat rebus cognoscere possis,</h3>
<h3>principio meminisse decet quae diximus ante,</h3>
<h3>semina multimodis in rebus mixta teneri.</h3>
</td></tr><tr><td width="50" style="text-align:left;vertical-align:baseline;"><h6>645</h6></td><td width="600" style="text-align:left;vertical-align:baseline;"><h3>porro omnes quae cumque cibum capiunt animantes,</h3>
<h3>ut sunt dissimiles extrinsecus et generatim</h3>
<h3>extima membrorum circumcaesura co&euml;rcet,</h3>
<h3>proinde et seminibus constant variantque figura.</h3>
<h3>semina cum porro distent, differre necessest</h3>
</td></tr><tr><td width="50" style="text-align:left;vertical-align:baseline;"><h6>650</h6></td><td width="600" style="text-align:left;vertical-align:baseline;"><h3>intervalla viasque, foramina quae perhibemus,</h3>
<h3>omnibus in membris et in ore ipsoque palato.</h3>
<h3>esse minora igitur quaedam maioraque debent,</h3>
<h3>esse triquetra aliis, aliis quadrata necessest,</h3>
<h3>multa rutunda, modis multis multangula quaedam.</h3>
</td></tr><tr><td width="50" style="text-align:left;vertical-align:baseline;"><h6>655</h6></td><td width="600" style="text-align:left;vertical-align:baseline;"><h3>namque figurarum ratio ut motusque reposcunt,</h3>
<h3>proinde foraminibus debent differe figurae</h3>
<h3>et variare viae proinde ac textura co&euml;rcet.</h3>
<h3>hoc ubi quod suave est aliis aliis fit amarum,</h3>
<h3>illi, cui suave est, levissima corpora debent</h3>
</td></tr><tr><td width="50" style="text-align:left;vertical-align:baseline;"><h6>660</h6></td><td width="600" style="text-align:left;vertical-align:baseline;"><h3>contractabiliter caulas intrare palati,</h3>
<h3>at contra quibus est eadem res intus acerba,</h3>
<h3>aspera ni mirum penetrant hamataque fauces.</h3>
<h3>nunc facile est ex his rebus cognoscere quaeque.</h3>
<h3>quippe ubi cui febris bili superante coorta est</h3>
</td></tr><tr><td width="50" style="text-align:left;vertical-align:baseline;"><h6>665</h6></td><td width="600" style="text-align:left;vertical-align:baseline;"><h3>aut alia ratione aliquast vis excita morbi,</h3>
<h3>perturbatur ibi iam totum corpus et omnes</h3>
<h3>commutantur ibi positurae principiorum;</h3>
<h3>fit prius ad sensum &lt;ut&gt; quae corpora conveniebant</h3>
<h3>nunc non conveniant, et cetera sint magis apta,</h3>
</td></tr><tr><td width="50" style="text-align:left;vertical-align:baseline;"><h6>670</h6></td><td width="600" style="text-align:left;vertical-align:baseline;"><h3>quae penetrata queunt sensum progignere acerbum;</h3>
<h3>utraque enim sunt in mellis commixta sapore;</h3>
<h3>id quod iam supera tibi saepe ostendimus ante.</h3>
<h3>&nbsp;</h3>
<h3>Nunc age, quo pacto naris adiectus odoris</h3>
<h3>tangat agam. primum res multas esse necessest</h3>
</td></tr><tr><td width="50" style="text-align:left;vertical-align:baseline;"><h6>675</h6></td><td width="600" style="text-align:left;vertical-align:baseline;"><h3>unde fluens volvat varius se fluctus odorum,</h3>
<h3>et fluere et mitti volgo spargique putandumst;</h3>
<h3>verum aliis alius magis est animantibus aptus,</h3>
<h3>dissimilis propter formas. ideoque per auras</h3>
<h3>mellis apes quamvis longe ducuntur odore,</h3>
</td></tr><tr><td width="50" style="text-align:left;vertical-align:baseline;"><h6>680</h6></td><td width="600" style="text-align:left;vertical-align:baseline;"><h3>volturiique cadaveribus; tum fissa ferarum</h3>
<h3>ungula quo tulerit gressum promissa canum vis</h3>
<h3>ducit, et humanum longe praesentit odorem</h3>
<h3>Romulidarum arcis servator, candidus anser.</h3>
<h3>sic aliis alius nidor datus ad sua quemque</h3>
</td></tr><tr><td width="50" style="text-align:left;vertical-align:baseline;"><h6>685</h6></td><td width="600" style="text-align:left;vertical-align:baseline;"><h3>pabula ducit et a taetro resilire veneno</h3>
<h3>cogit, eoque modo servantur saecla ferarum.</h3>
<h3>&nbsp;</h3>
<h3>Hic odor ipse igitur, naris qui cumque lacessit,</h3>
<h3>est alio ut possit permitti longius alter;</h3>
<h3>sed tamen haud quisquam tam longe fertur eorum</h3>
</td></tr><tr><td width="50" style="text-align:left;vertical-align:baseline;"><h6>690</h6></td><td width="600" style="text-align:left;vertical-align:baseline;"><h3>quam sonitus, quam vox, mitto iam dicere quam res</h3>
<h3>quae feriunt oculorum acies visumque lacessunt.</h3>
<h3>errabundus enim tarde venit ac perit ante</h3>
<h3>paulatim facilis distractus in a&euml;ris auras;</h3>
<h3>ex alto primum quia vix emittitur ex re;</h3>
</td></tr><tr><td width="50" style="text-align:left;vertical-align:baseline;"><h6>695</h6></td><td width="600" style="text-align:left;vertical-align:baseline;"><h3>nam penitus fluere atque recedere rebus odores</h3>
<h3>significat quod fracta magis redolere videntur</h3>
<h3>omnia, quod contrita, quod igni conlabefacta.</h3>
<h3>deinde videre licet maioribus esse creatum</h3>
<h3>principiis quam vox, quoniam per saxea saepta</h3>
</td></tr><tr><td width="50" style="text-align:left;vertical-align:baseline;"><h6>700</h6></td><td width="600" style="text-align:left;vertical-align:baseline;"><h3>non penetrat, qua vox volgo sonitusque feruntur.</h3>
<h3>quare etiam quod olet non tam facile esse videbis</h3>
<h3>investigare in qua sit regione locatum;</h3>
<h3>refrigescit enim cunctando plaga per auras</h3>
<h3>nec calida ad sensum decurrunt nuntia rerum.</h3>
</td></tr><tr><td width="50" style="text-align:left;vertical-align:baseline;"><h6>705</h6></td><td width="600" style="text-align:left;vertical-align:baseline;"><h3>errant saepe canes itaque et vestigia quaerunt.</h3>
<h3>&nbsp;</h3>
<h3>Nec tamen hoc solis in odoribus atque saporum</h3>
<h3>in generest, sed item species rerum atque colores</h3>
<h3>non ita conveniunt ad sensus omnibus omnes,</h3>
<h3>ut non sint aliis quaedam magis acria visu.</h3>
</td></tr><tr><td width="50" style="text-align:left;vertical-align:baseline;"><h6>710</h6></td><td width="600" style="text-align:left;vertical-align:baseline;"><h3>quin etiam gallum noctem explaudentibus alis</h3>
<h3>auroram clara consuetum voce vocare,</h3>
<h3>noenu queunt rapidi contra constare leones</h3>
<h3>inque tueri: ita continuo meminere fugai.</h3>
<h3>ni mirum quia sunt gallorum in corpore quaedam</h3>
</td></tr><tr><td width="50" style="text-align:left;vertical-align:baseline;"><h6>715</h6></td><td width="600" style="text-align:left;vertical-align:baseline;"><h3>semina, quae cum sunt oculis inmissa leonum,</h3>
<h3>pupillas interfodiunt acremque dolorem</h3>
<h3>praebent, ut nequeant contra durare feroces,</h3>
<h3>cum tamen haec nostras acies nil laedere possint,</h3>
<h3>aut quia non penetrant aut quod penetrantibus illis</h3>
</td></tr><tr><td width="50" style="text-align:left;vertical-align:baseline;"><h6>720</h6></td><td width="600" style="text-align:left;vertical-align:baseline;"><h3>exitus ex oculis liber datur, in remorando</h3>
<h3>laedere ne possint ex ulla lumina parte.</h3>
<h3>&nbsp;</h3>
<h3>Nunc age, quae moveant animum res accipe, et unde</h3>
<h3>quae veniunt veniant in mentem percipe paucis.</h3>
<h3>principio hoc dico, rerum simulacra vagari</h3>
</td></tr><tr><td width="50" style="text-align:left;vertical-align:baseline;"><h6>725</h6></td><td width="600" style="text-align:left;vertical-align:baseline;"><h3>multa modis multis in cunctas undique partis</h3>
<h3>tenvia, quae facile inter se iunguntur in auris,</h3>
<h3>obvia cum veniunt, ut aranea bratteaque auri.</h3>
<h3>quippe etenim multo magis haec sunt tenvia textu</h3>
<h3>quam quae percipiunt oculos visumque lacessunt,</h3>
</td></tr><tr><td width="50" style="text-align:left;vertical-align:baseline;"><h6>730</h6></td><td width="600" style="text-align:left;vertical-align:baseline;"><h3>corporis haec quoniam penetrant per rara cientque</h3>
<h3>tenvem animi naturam intus sensumque lacessunt.</h3>
<h3>Centauros itaque et Scyllarum membra videmus</h3>
<h3>Cerbereasque canum facies simulacraque eorum</h3>
<h3>quorum morte obita tellus amplectitur ossa;</h3>
</td></tr><tr><td width="50" style="text-align:left;vertical-align:baseline;"><h6>735</h6></td><td width="600" style="text-align:left;vertical-align:baseline;"><h3>omnigenus quoniam passim simulacra feruntur,</h3>
<h3>partim sponte sua quae fiunt a&euml;re in ipso,</h3>
<h3>partim quae variis ab rebus cumque recedunt</h3>
<h3>et quae confiunt ex horum facta figuris.</h3>
<h3>nam certe ex vivo Centauri non fit imago,</h3>
</td></tr><tr><td width="50" style="text-align:left;vertical-align:baseline;"><h6>740</h6></td><td width="600" style="text-align:left;vertical-align:baseline;"><h3>nulla fuit quoniam talis natura animata;</h3>
<h3>verum ubi equi atque hominis casu convenit imago,</h3>
<h3>haerescit facile extemplo, quod diximus ante,</h3>
<h3>propter subtilem naturam et tenvia texta.</h3>
<h3>cetera de genere hoc eadem ratione creantur.</h3>
</td></tr><tr><td width="50" style="text-align:left;vertical-align:baseline;"><h6>745</h6></td><td width="600" style="text-align:left;vertical-align:baseline;"><h3>quae cum mobiliter summa levitate feruntur,</h3>
<h3>ut prius ostendi, facile uno commovet ictu</h3>
<h3>quae libet una animum nobis subtilis imago;</h3>
<h3>tenvis enim mens est et mire mobilis ipsa.</h3>
<h3>haec fieri ut memoro, facile hinc cognoscere possis.</h3>
</td></tr><tr><td width="50" style="text-align:left;vertical-align:baseline;"><h6>750</h6></td><td width="600" style="text-align:left;vertical-align:baseline;"><h3>quatenus hoc simile est illi, quod mente videmus</h3>
<h3>atque oculis, simili fieri ratione necessest.</h3>
<h3>&nbsp;</h3>
<h3>Nunc igitur docui quoniam me forte leonum</h3>
<h3>cernere per simulacra, oculos quae cumque lacessunt,</h3>
<h3>scire licet mentem simili ratione moveri</h3>
</td></tr><tr><td width="50" style="text-align:left;vertical-align:baseline;"><h6>755</h6></td><td width="600" style="text-align:left;vertical-align:baseline;"><h3>per simulacra leonum &lt;et&gt; cetera quae videt aeque</h3>
<h3>nec minus atque oculi, nisi quod mage tenvia cernit.</h3>
<h3>nec ratione alia, cum somnus membra profudit,</h3>
<h3>mens animi vigilat, nisi quod simulacra lacessunt</h3>
<h3>haec eadem nostros animos quae cum vigilamus,</h3>
</td></tr><tr><td width="50" style="text-align:left;vertical-align:baseline;"><h6>760</h6></td><td width="600" style="text-align:left;vertical-align:baseline;"><h3>usque adeo, certe ut videamur cernere eum quem</h3>
<h3>rellicta vita iam mors et terra potitast.</h3>
<h3>hoc ideo fieri cogit natura, quod omnes</h3>
<h3>corporis offecti sensus per membra quiescunt</h3>
<h3>nec possunt falsum veris convincere rebus.</h3>
</td></tr><tr><td width="50" style="text-align:left;vertical-align:baseline;"><h6>765</h6></td><td width="600" style="text-align:left;vertical-align:baseline;"><h3>praeterea meminisse iacet languetque sopore,</h3>
<h3>nec dissentit eum mortis letique potitum</h3>
<h3>iam pridem, quem mens vivom se cernere credit.</h3>
<h3>quod super est, non est mirum simulacra moveri</h3>
<h3>bracchiaque in numerum iactare et cetera membra;</h3>
</td></tr><tr><td width="50" style="text-align:left;vertical-align:baseline;"><h6>770</h6></td><td width="600" style="text-align:left;vertical-align:baseline;"><h3>nam fit ut in somnis facere hoc videatur imago.</h3>
<h3>quippe, ubi prima perit alioque est altera nata</h3>
<h3>inde statu, prior hic gestum mutasse videtur.</h3>
<h3>scilicet id fieri celeri ratione putandumst:</h3>
<h3>tanta est mobilitas et rerum copia tanta</h3>
</td></tr><tr><td width="50" style="text-align:left;vertical-align:baseline;"><h6>775</h6></td><td width="600" style="text-align:left;vertical-align:baseline;"><h3>tantaque sensibili quovis est tempore in uno</h3>
<h3>copia particularum, ut possit suppeditare.</h3>
<h3>&nbsp;</h3>
<h3>Multaque in his rebus quaeruntur multaque nobis</h3>
<h3>clarandumst, plane si res exponere avemus.</h3>
<h3>quaeritur in primis quare, quod cuique libido</h3>
</td></tr><tr><td width="50" style="text-align:left;vertical-align:baseline;"><h6>780</h6></td><td width="600" style="text-align:left;vertical-align:baseline;"><h3>venerit, extemplo mens cogitet eius id ipsum.</h3>
<h3>anne voluntatem nostram simulacra tuentur</h3>
<h3>et simul ac volumus nobis occurrit imago,</h3>
<h3>si mare, si terram cordist, si denique caelum?</h3>
<h3>conventus hominum, pompam, convivia, pugnas,</h3>
</td></tr><tr><td width="50" style="text-align:left;vertical-align:baseline;"><h6>785</h6></td><td width="600" style="text-align:left;vertical-align:baseline;"><h3>omnia sub verbone creat natura paratque?</h3>
<h3>cum praesertim aliis eadem in regione locoque</h3>
<h3>longe dissimilis animus res cogitet omnis.</h3>
<h3>quid porro, in numerum procedere cum simulacra</h3>
<h3>cernimus in somnis et mollia membra movere,</h3>
</td></tr><tr><td width="50" style="text-align:left;vertical-align:baseline;"><h6>790</h6></td><td width="600" style="text-align:left;vertical-align:baseline;"><h3>mollia mobiliter cum alternis bracchia mittunt</h3>
<h3>et repetunt oculis gestum pede convenienti?</h3>
<h3>scilicet arte madent simulacra et docta vagantur,</h3>
<h3>nocturno facere ut possint in tempore ludos.</h3>
<h3>an magis illud erit verum? quia tempore in uno,</h3>
</td></tr><tr><td width="50" style="text-align:left;vertical-align:baseline;"><h6>795</h6></td><td width="600" style="text-align:left;vertical-align:baseline;"><h3>cum sentimus, id est cum vox emittitur una,</h3>
<h3>tempora multa latent, ratio quae comperit esse,</h3>
<h3>propterea fit uti quovis in tempore quaeque</h3>
<h3>praesto sint simulacra locis in quisque parata.</h3>
<h3>tanta est mobilitas et rerum copia tanta.</h3>
</td></tr><tr><td width="50" style="text-align:left;vertical-align:baseline;"><h6>800</h6></td><td width="600" style="text-align:left;vertical-align:baseline;"><h3>hoc ubi prima perit alioque est altera nata</h3>
<h3>inde statu, prior hic gestum mutasse videtur.</h3>
<h3>et quia tenvia sunt, nisi quae contendit, acute</h3>
<h3>cernere non potis est animus; proinde omnia quae sunt</h3>
<h3>praeterea pereunt, nisi quae ex se&lt;se&gt; ipse paravit.</h3>
</td></tr><tr><td width="50" style="text-align:left;vertical-align:baseline;"><h6>805</h6></td><td width="600" style="text-align:left;vertical-align:baseline;"><h3>ipse parat sese porro speratque futurum</h3>
<h3>ut videat quod consequitur rem quamque: fit ergo.</h3>
<h3>nonne vides oculos etiam, cum tenvia quae sunt</h3>
<h3>[praeterea pereunt, nisi quae ex se ipse paravit]</h3>
<h3>cernere coeperunt, contendere se atque parare,</h3>
</td></tr><tr><td width="50" style="text-align:left;vertical-align:baseline;"><h6>810</h6></td><td width="600" style="text-align:left;vertical-align:baseline;"><h3>nec sine eo fieri posse ut cernamus acute?</h3>
<h3>et tamen in rebus quoque apertis noscere possis,</h3>
<h3>si non advertas animum, proinde esse quasi omni</h3>
<h3>tempore semotum fuerit longeque remotum.</h3>
<h3>cur igitur mirumst, animus si cetera perdit</h3>
</td></tr><tr><td width="50" style="text-align:left;vertical-align:baseline;"><h6>815</h6></td><td width="600" style="text-align:left;vertical-align:baseline;"><h3>praeter quam quibus est in rebus deditus ipse?</h3>
<h3>deinde adopinamur de signis maxima parvis</h3>
<h3>ac nos in fraudem induimus frustraminis ipsi.</h3>
<h3>&nbsp;</h3>
<h3>Fit quoque ut inter dum non suppeditetur imago</h3>
<h3>eiusdem generis, sed femina quae fuit ante,</h3>
</td></tr><tr><td width="50" style="text-align:left;vertical-align:baseline;"><h6>820</h6></td><td width="600" style="text-align:left;vertical-align:baseline;"><h3>in manibus vir uti factus videatur adesse,</h3>
</td></tr><tr><td width="50" style="text-align:left;vertical-align:baseline;"><h6>821</h6></td><td width="600" style="text-align:left;vertical-align:baseline;"><h3>aut alia ex alia facies aetasque sequatur.</h3>
</td></tr><tr><td width="50" style="text-align:left;vertical-align:baseline;"><h6>826</h6></td><td width="600" style="text-align:left;vertical-align:baseline;"><h3>quod ne miremur sopor atque oblivia curant.</h3>
<h3>&nbsp;</h3>
</td></tr><tr><td width="50" style="text-align:left;vertical-align:baseline;"><h6>822</h6></td><td width="600" style="text-align:left;vertical-align:baseline;"><h3>Illud in his rebus vitium vehementer +inesse</h3>
<h3>effugere errorem vitareque praemetuenter,</h3>
<h3>lumina ne facias oculorum clara creata,</h3>
</td></tr><tr><td width="50" style="text-align:left;vertical-align:baseline;"><h6>825</h6></td><td width="600" style="text-align:left;vertical-align:baseline;"><h3>prospicere ut possimus, et ut proferre queamus</h3>
</td></tr><tr><td width="50" style="text-align:left;vertical-align:baseline;"><h6>827</h6></td><td width="600" style="text-align:left;vertical-align:baseline;"><h3>proceros passus, ideo fastigia posse</h3>
<h3>surarum ac feminum pedibus fundata plicari,</h3>
<h3>bracchia tum porro validis ex apta lacertis</h3>
</td></tr><tr><td width="50" style="text-align:left;vertical-align:baseline;"><h6>830</h6></td><td width="600" style="text-align:left;vertical-align:baseline;"><h3>esse manusque datas utraque &lt;ex&gt; parte ministras,</h3>
<h3>ut facere ad vitam possemus quae foret usus.</h3>
<h3>cetera de genere hoc inter quae cumque pretantur,</h3>
<h3>omnia perversa praepostera sunt ratione,</h3>
<h3>nil ideo quoniam natumst in corpore ut uti</h3>
</td></tr><tr><td width="50" style="text-align:left;vertical-align:baseline;"><h6>835</h6></td><td width="600" style="text-align:left;vertical-align:baseline;"><h3>possemus, sed quod natumst id procreat usum.</h3>
<h3>nec fuit ante videre oculorum lumina nata,</h3>
<h3>nec dictis orare prius quam lingua creatast,</h3>
<h3>sed potius longe linguae praecessit origo</h3>
<h3>sermonem multoque creatae sunt prius aures</h3>
</td></tr><tr><td width="50" style="text-align:left;vertical-align:baseline;"><h6>840</h6></td><td width="600" style="text-align:left;vertical-align:baseline;"><h3>quam sonus est auditus, et omnia denique membra</h3>
<h3>ante fuere, ut opinor, eorum quam foret usus;</h3>
<h3>haud igitur potuere utendi crescere causa.</h3>
<h3>at contra conferre manu certamina pugnae</h3>
<h3>et lacerare artus foedareque membra cruore</h3>
</td></tr><tr><td width="50" style="text-align:left;vertical-align:baseline;"><h6>845</h6></td><td width="600" style="text-align:left;vertical-align:baseline;"><h3>ante fuit multo quam lucida tela volarent,</h3>
<h3>et volnus vitare prius natura co&euml;git</h3>
<h3>quam daret obiectum parmai laeva per artem.</h3>
<h3>scilicet et fessum corpus mandare quieti</h3>
<h3>multo antiquius est quam lecti mollia strata,</h3>
</td></tr><tr><td width="50" style="text-align:left;vertical-align:baseline;"><h6>850</h6></td><td width="600" style="text-align:left;vertical-align:baseline;"><h3>et sedare sitim prius est quam pocula natum.</h3>
<h3>haec igitur possunt utendi cognita causa</h3>
<h3>credier, ex usu quae sunt vitaque reperta.</h3>
<h3>illa quidem seorsum sunt omnia, quae prius ipsa</h3>
<h3>nata dedere suae post notitiam utilitatis.</h3>
</td></tr><tr><td width="50" style="text-align:left;vertical-align:baseline;"><h6>855</h6></td><td width="600" style="text-align:left;vertical-align:baseline;"><h3>quo genere in primis sensus et membra videmus;</h3>
<h3>quare etiam atque etiam procul est ut credere possis</h3>
<h3>utilitatis ob officium potuisse creari.</h3>
<h3>&nbsp;</h3>
<h3>Illud item non est mirandum, corporis ipsa</h3>
<h3>quod natura cibum quaerit cuiusque animantis.</h3>
</td></tr><tr><td width="50" style="text-align:left;vertical-align:baseline;"><h6>860</h6></td><td width="600" style="text-align:left;vertical-align:baseline;"><h3>quippe etenim fluere atque recedere corpora rebus</h3>
<h3>multa modis multis docui, sed plurima debent</h3>
</td></tr><tr><td width="50" style="text-align:left;vertical-align:baseline;"><h6>862</h6></td><td width="600" style="text-align:left;vertical-align:baseline;"><h3>ex animalibus; &lt;quae&gt; quia sunt exercita motu,</h3>
</td></tr><tr><td width="50" style="text-align:left;vertical-align:baseline;"><h6>864</h6></td><td width="600" style="text-align:left;vertical-align:baseline;"><h3>multa per os exhalantur, cum languida anhelant,</h3>
</td></tr><tr><td width="50" style="text-align:left;vertical-align:baseline;"><h6>863</h6></td><td width="600" style="text-align:left;vertical-align:baseline;"><h3>multaque per sudorem ex alto pressa feruntur.</h3>
</td></tr><tr><td width="50" style="text-align:left;vertical-align:baseline;"><h6>865</h6></td><td width="600" style="text-align:left;vertical-align:baseline;"><h3>his igitur rebus rarescit corpus et omnis</h3>
<h3>subruitur natura, dolor quam consequitur rem.</h3>
<h3>propterea capitur cibus, ut suffulciat artus</h3>
<h3>et recreet vires inter datus, atque patentem</h3>
<h3>per membra ac venas ut amorem opturet edendi.</h3>
</td></tr><tr><td width="50" style="text-align:left;vertical-align:baseline;"><h6>870</h6></td><td width="600" style="text-align:left;vertical-align:baseline;"><h3>umor item discedit in omnia quae loca cumque</h3>
<h3>poscunt umorem; glomerataque multa vaporis</h3>
<h3>corpora, quae stomacho praebent incendia nostro,</h3>
<h3>dissupat adveniens liquor ac restinguit ut ignem,</h3>
<h3>urere ne possit calor amplius aridus artus.</h3>
</td></tr><tr><td width="50" style="text-align:left;vertical-align:baseline;"><h6>875</h6></td><td width="600" style="text-align:left;vertical-align:baseline;"><h3>sic igitur tibi anhela sitis de corpore nostro</h3>
<h3>abluitur, sic expletur ieiuna cupido.</h3>
<h3>&nbsp;</h3>
<h3>Nunc qui fiat uti passus proferre queamus,</h3>
<h3>cum volumus, quareque datum sit membra movere</h3>
<h3>et quae res tantum hoc oneris protrudere nostri</h3>
</td></tr><tr><td width="50" style="text-align:left;vertical-align:baseline;"><h6>880</h6></td><td width="600" style="text-align:left;vertical-align:baseline;"><h3>corporis insuerit, dicam: tu percipe dicta.</h3>
<h3>dico animo nostro primum simulacra meandi</h3>
<h3>accidere atque animum pulsare, ut diximus ante.</h3>
<h3>inde voluntas fit; neque enim facere incipit ullam</h3>
<h3>rem quisquam, &lt;quam&gt; mens providit quid velit ante.</h3>
</td></tr><tr><td width="50" style="text-align:left;vertical-align:baseline;"><h6>885</h6></td><td width="600" style="text-align:left;vertical-align:baseline;"><h3>id quod providet, illius rei constat imago,</h3>
<h3>ergo animus cum sese ita commovet ut velit ire</h3>
<h3>inque gredi, ferit extemplo quae in corpore toto</h3>
<h3>per membra atque artus animai dissita vis est;</h3>
<h3>et facilest factu, quoniam coniuncta tenetur.</h3>
</td></tr><tr><td width="50" style="text-align:left;vertical-align:baseline;"><h6>890</h6></td><td width="600" style="text-align:left;vertical-align:baseline;"><h3>inde ea proporro corpus ferit, atque ita tota</h3>
<h3>paulatim moles protruditur atque movetur.</h3>
<h3>praeterea tum rarescit quoque corpus et a&euml;r,</h3>
<h3>scilicet ut debet qui semper mobilis extat,</h3>
<h3>per patefacta venit penetratque foramina largus,</h3>
</td></tr><tr><td width="50" style="text-align:left;vertical-align:baseline;"><h6>895</h6></td><td width="600" style="text-align:left;vertical-align:baseline;"><h3>et dispargitur ad partis ita quasque minutas</h3>
<h3>corporis. hic igitur rebus fit utrimque duabus,</h3>
<h3>corpus ut ac navis velis ventoque feratur.</h3>
<h3>nec tamen illud in his rebus mirabile constat,</h3>
<h3>tantula quod tantum corpus corpuscula possunt</h3>
</td></tr><tr><td width="50" style="text-align:left;vertical-align:baseline;"><h6>900</h6></td><td width="600" style="text-align:left;vertical-align:baseline;"><h3>contorquere et onus totum convertere nostrum;</h3>
<h3>quippe etenim ventus subtili corpore tenvis</h3>
<h3>trudit agens magnam magno molimine navem</h3>
<h3>et manus una regit quanto vis impete euntem</h3>
<h3>atque gubernaclum contorquet quo libet unum,</h3>
</td></tr><tr><td width="50" style="text-align:left;vertical-align:baseline;"><h6>905</h6></td><td width="600" style="text-align:left;vertical-align:baseline;"><h3>multaque per trocleas et tympana pondere magno</h3>
<h3>commovet atque levi sustollit machina nisu.</h3>
<h3>&nbsp;</h3>
<h3>Nunc quibus ille modis somnus per membra quietem</h3>
<h3>inriget atque animi curas e pectore solvat,</h3>
<h3>suavidicis potius quom multis versibus edam,</h3>
</td></tr><tr><td width="50" style="text-align:left;vertical-align:baseline;"><h6>910</h6></td><td width="600" style="text-align:left;vertical-align:baseline;"><h3>parvus ut est cycni melior canor, ille gruum quam</h3>
<h3>clamor in aetheriis dispersus nubibus austri.</h3>
<h3>tu mihi da tenuis auris animumque sagacem,</h3>
<h3>ne fieri negites quae dicam posse retroque</h3>
<h3>vera repulsanti discedas pectore dicta,</h3>
</td></tr><tr><td width="50" style="text-align:left;vertical-align:baseline;"><h6>915</h6></td><td width="600" style="text-align:left;vertical-align:baseline;"><h3>tutemet in culpa cum sis neque cernere possis.</h3>
<h3>&nbsp;</h3>
<h3>Principio somnus fit ubi est distracta per artus</h3>
<h3>vis animae partimque foras eiecta recessit</h3>
<h3>et partim contrusa magis concessit in altum;</h3>
<h3>dissoluuntur enim tum demum membra fluuntque.</h3>
</td></tr><tr><td width="50" style="text-align:left;vertical-align:baseline;"><h6>920</h6></td><td width="600" style="text-align:left;vertical-align:baseline;"><h3>nam dubium non est, animai quin opera sit</h3>
<h3>sensus hic in nobis, quem cum sopor inpedit esse,</h3>
<h3>tum nobis animam perturbatam esse putandumst</h3>
<h3>eiectamque foras, non omnem; namque iaceret</h3>
<h3>aeterno corpus perfusum frigore leti.</h3>
</td></tr><tr><td width="50" style="text-align:left;vertical-align:baseline;"><h6>925</h6></td><td width="600" style="text-align:left;vertical-align:baseline;"><h3>quippe ubi nulla latens animai pars remaneret</h3>
<h3>in membris, cinere ut multa latet obrutus ignis,</h3>
<h3>unde reconflari sensus per membra repente</h3>
<h3>possit, ut ex igni caeco consurgere flamma?</h3>
<h3>&nbsp;</h3>
<h3>Sed quibus haec rebus novitas confiat et unde</h3>
</td></tr><tr><td width="50" style="text-align:left;vertical-align:baseline;"><h6>930</h6></td><td width="600" style="text-align:left;vertical-align:baseline;"><h3>perturbari anima et corpus languescere possit,</h3>
<h3>expediam: tu fac ne ventis verba profundam.</h3>
<h3>&nbsp;</h3>
<h3>Principio externa corpus de parte necessum est,</h3>
<h3>a&euml;riis quoniam vicinum tangitur auris,</h3>
<h3>tundier atque eius crebro pulsarier ictu,</h3>
</td></tr><tr><td width="50" style="text-align:left;vertical-align:baseline;"><h6>935</h6></td><td width="600" style="text-align:left;vertical-align:baseline;"><h3>proptereaque fere res omnes aut corio sunt</h3>
<h3>aut etiam conchis aut callo aut cortice tectae.</h3>
<h3>interiorem etiam partem spirantibus a&euml;r</h3>
<h3>verberat hic idem, cum ducitur atque reflatur.</h3>
<h3>quare utrimque secus cum corpus vapulet et cum</h3>
</td></tr><tr><td width="50" style="text-align:left;vertical-align:baseline;"><h6>940</h6></td><td width="600" style="text-align:left;vertical-align:baseline;"><h3>perveniant plagae per parva foramina nobis</h3>
<h3>corporis ad primas partis elementaque prima,</h3>
<h3>fit quasi paulatim nobis per membra ruina.</h3>
<h3>conturbantur enim positurae principiorum</h3>
<h3>corporis atque animi. fit uti pars inde animai</h3>
</td></tr><tr><td width="50" style="text-align:left;vertical-align:baseline;"><h6>945</h6></td><td width="600" style="text-align:left;vertical-align:baseline;"><h3>eiiciatur et introrsum pars abdita cedat,</h3>
<h3>pars etiam distracta per artus non queat esse</h3>
<h3>coniuncta inter se neque motu mutua fungi;</h3>
<h3>inter enim saepit coetus natura viasque.</h3>
<h3>ergo sensus abit mutatis motibus alte.</h3>
</td></tr><tr><td width="50" style="text-align:left;vertical-align:baseline;"><h6>950</h6></td><td width="600" style="text-align:left;vertical-align:baseline;"><h3>et quoniam non est quasi quod suffulciat artus,</h3>
<h3>debile fit corpus languescuntque omnia membra,</h3>
<h3>bracchia palpebraeque cadunt poplitesque cubanti</h3>
<h3>saepe tamen summittuntur virisque resolvunt.</h3>
<h3>&nbsp;</h3>
<h3>Deinde cibum sequitur somnus, quia, quae facit a&euml;r,</h3>
</td></tr><tr><td width="50" style="text-align:left;vertical-align:baseline;"><h6>955</h6></td><td width="600" style="text-align:left;vertical-align:baseline;"><h3>haec eadem cibus, in venas dum diditur omnis,</h3>
<h3>efficit. et multo sopor ille gravissimus exstat,</h3>
<h3>quem satur aut lassus capias, quia plurima tum se</h3>
<h3>corpora conturbant magno contusa labore.</h3>
<h3>fit ratione eadem coniectus parte animai</h3>
</td></tr><tr><td width="50" style="text-align:left;vertical-align:baseline;"><h6>960</h6></td><td width="600" style="text-align:left;vertical-align:baseline;"><h3>altior atque foras eiectus largior eius,</h3>
<h3>et divisior inter se ac distractior intus.</h3>
<h3>&nbsp;</h3>
<h3>Et quo quisque fere studio devinctus adhaeret</h3>
<h3>aut quibus in rebus multum sumus ante morati</h3>
<h3>atque in ea ratione fuit contenta magis mens,</h3>
</td></tr><tr><td width="50" style="text-align:left;vertical-align:baseline;"><h6>965</h6></td><td width="600" style="text-align:left;vertical-align:baseline;"><h3>in somnis eadem plerumque videmur obire:</h3>
<h3>causidici causas agere et componere leges,</h3>
<h3>induperatores pugnare ac proelia obire,</h3>
<h3>nautae contractum cum ventis degere bellum,</h3>
<h3>nos agere hoc autem et naturam quaerere rerum</h3>
</td></tr><tr><td width="50" style="text-align:left;vertical-align:baseline;"><h6>970</h6></td><td width="600" style="text-align:left;vertical-align:baseline;"><h3>semper et inventam patriis exponere chartis.</h3>
<h3>cetera sic studia atque artes plerumque videntur</h3>
<h3>in somnis animos hominum frustrata tenere.</h3>
<h3>et qui cumque dies multos ex ordine ludis</h3>
<h3>adsiduas dederunt operas, plerumque videmus,</h3>
</td></tr><tr><td width="50" style="text-align:left;vertical-align:baseline;"><h6>975</h6></td><td width="600" style="text-align:left;vertical-align:baseline;"><h3>cum iam destiterunt ea sensibus usurpare,</h3>
<h3>relicuas tamen esse vias in mente patentis,</h3>
<h3>qua possint eadem rerum simulacra venire;</h3>
<h3>per multos itaque illa dies eadem obversantur</h3>
<h3>ante oculos, etiam vigilantes ut videantur</h3>
</td></tr><tr><td width="50" style="text-align:left;vertical-align:baseline;"><h6>980</h6></td><td width="600" style="text-align:left;vertical-align:baseline;"><h3>cernere saltantis et mollia membra moventis</h3>
<h3>et citharae liquidum carmen chordasque loquentis</h3>
<h3>auribus accipere et consessum cernere eundem</h3>
<h3>scenaique simul varios splendere decores.</h3>
<h3>usque adeo magni refert studium atque voluntas,</h3>
</td></tr><tr><td width="50" style="text-align:left;vertical-align:baseline;"><h6>985</h6></td><td width="600" style="text-align:left;vertical-align:baseline;"><h3>et quibus in rebus consuerint esse operati</h3>
<h3>non homines solum sed vero animalia cuncta.</h3>
<h3>quippe videbis equos fortis, cum membra iacebunt,</h3>
<h3>in somnis sudare tamen spirareque semper</h3>
<h3>et quasi de palma summas contendere viris</h3>
</td></tr><tr><td width="50" style="text-align:left;vertical-align:baseline;"><h6>990</h6></td><td width="600" style="text-align:left;vertical-align:baseline;"><h3>aut quasi carceribus patefactis &lt;edere voces&gt;</h3>
</td></tr><tr><td width="50" style="text-align:left;vertical-align:baseline;"><h6>999</h6></td><td width="600" style="text-align:left;vertical-align:baseline;"><h3>venantumque canes in molli saepe quiete</h3>
</td></tr><tr><td width="50" style="text-align:left;vertical-align:baseline;"><h6>991</h6></td><td width="600" style="text-align:left;vertical-align:baseline;"><h3>iactant crura tamen subito vocisque repente</h3>
<h3>mittunt et crebro redducunt naribus auras.</h3>
<h3>ut vestigia si teneant inventa ferarum,</h3>
<h3>expergefactique secuntur inania saepe</h3>
</td></tr><tr><td width="50" style="text-align:left;vertical-align:baseline;"><h6>995</h6></td><td width="600" style="text-align:left;vertical-align:baseline;"><h3>cervorum simulacra, fugae quasi dedita cernant,</h3>
<h3>donec discussis redeant erroribus ad se.</h3>
<h3>at consueta domi catulorum blanda propago</h3>
</td></tr><tr><td width="50" style="text-align:left;vertical-align:baseline;"><h6>998</h6></td><td width="600" style="text-align:left;vertical-align:baseline;"><h3>discutere et corpus de terra corripere instant,</h3>
</td></tr><tr><td width="50" style="text-align:left;vertical-align:baseline;"><h6>1000</h6></td><td width="600" style="text-align:left;vertical-align:baseline;"><h3>[iactant crura tamen subito vocisque repente</h3>
<h3>mittunt et crebro redducunt naribus auras</h3>
<h3>ut vestigia si teneant inventa ferarum</h3>
<h3>expergefactique secuntur inania saepe]</h3>
<h3>proinde quasi ignotas facies atque ora tuantur.</h3>
</td></tr><tr><td width="50" style="text-align:left;vertical-align:baseline;"><h6>1005</h6></td><td width="600" style="text-align:left;vertical-align:baseline;"><h3>et quo quaeque magis sunt aspera seminiorum,</h3>
<h3>tam magis in somnis eadem saevire necessust.</h3>
<h3>at variae fugiunt volucres pinnisque repente</h3>
<h3>sollicitant divom nocturno tempore lucos,</h3>
<h3>accipitres somno in leni si proelia pugnas</h3>
</td></tr><tr><td width="50" style="text-align:left;vertical-align:baseline;"><h6>1010</h6></td><td width="600" style="text-align:left;vertical-align:baseline;"><h3>edere sunt persectantes visaeque volantes.</h3>
<h3>porro hominum mentes, magnis quae motibus edunt</h3>
<h3>magna, itidem saepe in somnis faciuntque geruntque,</h3>
<h3>reges expugnant, capiuntur, proelia miscent,</h3>
<h3>tollunt clamorem, quasi si iugulentur ibidem.</h3>
</td></tr><tr><td width="50" style="text-align:left;vertical-align:baseline;"><h6>1015</h6></td><td width="600" style="text-align:left;vertical-align:baseline;"><h3>multi depugnant gemitusque doloribus edunt</h3>
<h3>et quasi pantherae morsu saevive leonis</h3>
<h3>mandantur, magnis clamoribus omnia complent.</h3>
<h3>multi de magnis per somnum rebus loquuntur</h3>
<h3>indicioque sui facti persaepe fuere.</h3>
</td></tr><tr><td width="50" style="text-align:left;vertical-align:baseline;"><h6>1020</h6></td><td width="600" style="text-align:left;vertical-align:baseline;"><h3>multi mortem obeunt. multi, de montibus altis</h3>
<h3>ut quasi praecipitent ad terram corpore toto,</h3>
<h3>exterruntur et ex somno quasi mentibus capti</h3>
<h3>vix ad se redeunt permoti corporis aestu.</h3>
<h3>flumen item sitiens aut fontem propter amoenum</h3>
</td></tr><tr><td width="50" style="text-align:left;vertical-align:baseline;"><h6>1025</h6></td><td width="600" style="text-align:left;vertical-align:baseline;"><h3>adsidet et totum prope faucibus occupat amnem.</h3>
<h3>puri saepe lacum propter si ac dolia curta</h3>
<h3>somno devincti credunt se extollere vestem,</h3>
<h3>totius umorem saccatum corporis fundunt,</h3>
<h3>cum Babylonica magnifico splendore rigantur.</h3>
</td></tr><tr><td width="50" style="text-align:left;vertical-align:baseline;"><h6>1030</h6></td><td width="600" style="text-align:left;vertical-align:baseline;"><h3>tum quibus aetatis freta primitus insinuatur</h3>
<h3>semen, ubi ipsa dies membris matura creavit,</h3>
<h3>conveniunt simulacra foris e corpore quoque,</h3>
<h3>nuntia praeclari voltus pulchrique coloris,</h3>
<h3>qui ciet inritans loca turgida semine multo,</h3>
</td></tr><tr><td width="50" style="text-align:left;vertical-align:baseline;"><h6>1035</h6></td><td width="600" style="text-align:left;vertical-align:baseline;"><h3>ut quasi transactis saepe omnibus rebus profundant</h3>
<h3>fluminis ingentis fluctus vestemque cruentent.</h3>
<h3>&nbsp;</h3>
<h3>Sollicitatur id &lt;in&gt; nobis, quod diximus ante,</h3>
<h3>semen, adulta aetas cum primum roborat artus.</h3>
<h3>namque alias aliud res commovet atque lacessit;</h3>
</td></tr><tr><td width="50" style="text-align:left;vertical-align:baseline;"><h6>1040</h6></td><td width="600" style="text-align:left;vertical-align:baseline;"><h3>ex homine humanum semen ciet una hominis vis.</h3>
<h3>quod simul atque suis eiectum sedibus exit,</h3>
<h3>per membra atque artus decedit corpore toto,</h3>
<h3>in loca conveniens nervorum certa cietque</h3>
<h3>continuo partis genitalis corporis ipsas.</h3>
</td></tr><tr><td width="50" style="text-align:left;vertical-align:baseline;"><h6>1045</h6></td><td width="600" style="text-align:left;vertical-align:baseline;"><h3>inritata tument loca semine fitque voluntas</h3>
<h3>eicere id quo se contendit dira lubido,</h3>
<h3>[incitat inritans loca turgida semine multo]</h3>
<h3>idque petit corpus, mens unde est saucia amore;</h3>
<h3>namque omnes plerumque cadunt in vulnus et illam</h3>
</td></tr><tr><td width="50" style="text-align:left;vertical-align:baseline;"><h6>1050</h6></td><td width="600" style="text-align:left;vertical-align:baseline;"><h3>emicat in partem sanguis, unde icimur ictu,</h3>
<h3>et si comminus est, hostem ruber occupat umor.</h3>
<h3>sic igitur Veneris qui telis accipit ictus,</h3>
<h3>sive puer membris muliebribus hunc iaculatur</h3>
<h3>seu mulier toto iactans e corpore amorem,</h3>
</td></tr><tr><td width="50" style="text-align:left;vertical-align:baseline;"><h6>1055</h6></td><td width="600" style="text-align:left;vertical-align:baseline;"><h3>unde feritur, eo tendit gestitque coire</h3>
<h3>et iacere umorem in corpus de corpore ductum;</h3>
<h3>namque voluptatem praesagit muta cupido.</h3>
<h3>&nbsp;</h3>
<h3>Haec Venus est nobis; hinc autemst nomen Amoris,</h3>
<h3>hinc illaec primum Veneris dulcedinis in cor</h3>
</td></tr><tr><td width="50" style="text-align:left;vertical-align:baseline;"><h6>1060</h6></td><td width="600" style="text-align:left;vertical-align:baseline;"><h3>stillavit gutta et successit frigida cura;</h3>
<h3>nam si abest quod ames, praesto simulacra tamen sunt</h3>
<h3>illius et nomen dulce obversatur ad auris.</h3>
<h3>sed fugitare decet simulacra et pabula amoris</h3>
<h3>absterrere sibi atque alio convertere mentem</h3>
</td></tr><tr><td width="50" style="text-align:left;vertical-align:baseline;"><h6>1065</h6></td><td width="600" style="text-align:left;vertical-align:baseline;"><h3>et iacere umorem coniectum in corpora quaeque</h3>
<h3>nec retinere semel conversum unius amore</h3>
<h3>et servare sibi curam certumque dolorem;</h3>
<h3>ulcus enim vivescit et inveterascit alendo</h3>
<h3>inque dies gliscit furor atque aerumna gravescit,</h3>
</td></tr><tr><td width="50" style="text-align:left;vertical-align:baseline;"><h6>1070</h6></td><td width="600" style="text-align:left;vertical-align:baseline;"><h3>si non prima novis conturbes volnera plagis</h3>
<h3>volgivagaque vagus Venere ante recentia cures</h3>
<h3>aut alio possis animi traducere motus.</h3>
<h3>&nbsp;</h3>
<h3>Nec Veneris fructu caret is qui vitat amorem,</h3>
<h3>sed potius quae sunt sine poena commoda sumit;</h3>
</td></tr><tr><td width="50" style="text-align:left;vertical-align:baseline;"><h6>1075</h6></td><td width="600" style="text-align:left;vertical-align:baseline;"><h3>nam certe purast sanis magis inde voluptas</h3>
<h3>quam miseris; etenim potiundi tempore in ipso</h3>
<h3>fluctuat incertis erroribus ardor amantum</h3>
<h3>nec constat quid primum oculis manibusque fruantur.</h3>
<h3>quod petiere, premunt arte faciuntque dolorem</h3>
</td></tr><tr><td width="50" style="text-align:left;vertical-align:baseline;"><h6>1080</h6></td><td width="600" style="text-align:left;vertical-align:baseline;"><h3>corporis et dentes inlidunt saepe labellis</h3>
<h3>osculaque adfigunt, quia non est pura voluptas</h3>
<h3>et stimuli subsunt, qui instigant laedere id ipsum,</h3>
<h3>quod cumque est, rabies unde illaec germina surgunt.</h3>
<h3>sed leviter poenas frangit Venus inter amorem</h3>
</td></tr><tr><td width="50" style="text-align:left;vertical-align:baseline;"><h6>1085</h6></td><td width="600" style="text-align:left;vertical-align:baseline;"><h3>blandaque refrenat morsus admixta voluptas.</h3>
<h3>namque in eo spes est, unde est ardoris origo,</h3>
<h3>restingui quoque posse ab eodem corpore flammam.</h3>
<h3>quod fieri contra totum natura repugnat;</h3>
<h3>unaque res haec est, cuius quam plurima habemus,</h3>
</td></tr><tr><td width="50" style="text-align:left;vertical-align:baseline;"><h6>1090</h6></td><td width="600" style="text-align:left;vertical-align:baseline;"><h3>tam magis ardescit dira cuppedine pectus.</h3>
<h3>nam cibus atque umor membris adsumitur intus;</h3>
<h3>quae quoniam certas possunt obsidere partis,</h3>
<h3>hoc facile expletur laticum frugumque cupido.</h3>
<h3>ex hominis vero facie pulchroque colore</h3>
</td></tr><tr><td width="50" style="text-align:left;vertical-align:baseline;"><h6>1095</h6></td><td width="600" style="text-align:left;vertical-align:baseline;"><h3>nil datur in corpus praeter simulacra fruendum</h3>
<h3>tenvia; quae vento spes raptast saepe misella.</h3>
<h3>ut bibere in somnis sitiens quom quaerit et umor</h3>
<h3>non datur, ardorem qui membris stinguere possit,</h3>
<h3>sed laticum simulacra petit frustraque laborat</h3>
</td></tr><tr><td width="50" style="text-align:left;vertical-align:baseline;"><h6>1100</h6></td><td width="600" style="text-align:left;vertical-align:baseline;"><h3>in medioque sitit torrenti flumine potans,</h3>
<h3>sic in amore Venus simulacris ludit amantis,</h3>
<h3>nec satiare queunt spectando corpora coram</h3>
<h3>nec manibus quicquam teneris abradere membris</h3>
<h3>possunt errantes incerti corpore toto.</h3>
</td></tr><tr><td width="50" style="text-align:left;vertical-align:baseline;"><h6>1105</h6></td><td width="600" style="text-align:left;vertical-align:baseline;"><h3>denique cum membris conlatis flore fruuntur</h3>
<h3>aetatis, iam cum praesagit gaudia corpus</h3>
<h3>atque in eost Venus ut muliebria conserat arva,</h3>
<h3>adfigunt avide corpus iunguntque salivas</h3>
<h3>oris et inspirant pressantes dentibus ora,</h3>
</td></tr><tr><td width="50" style="text-align:left;vertical-align:baseline;"><h6>1110</h6></td><td width="600" style="text-align:left;vertical-align:baseline;"><h3>ne quiquam, quoniam nihil inde abradere possunt</h3>
<h3>nec penetrare et abire in corpus corpore toto;</h3>
<h3>nam facere inter dum velle et certare videntur.</h3>
<h3>usque adeo cupide in Veneris compagibus haerent,</h3>
<h3>membra voluptatis dum vi labefacta liquescunt.</h3>
</td></tr><tr><td width="50" style="text-align:left;vertical-align:baseline;"><h6>1115</h6></td><td width="600" style="text-align:left;vertical-align:baseline;"><h3>tandem ubi se erupit nervis coniecta cupido,</h3>
<h3>parva fit ardoris violenti pausa parumper.</h3>
<h3>inde redit rabies eadem et furor ille revisit,</h3>
<h3>cum sibi quod cupiant ipsi contingere quaerunt,</h3>
<h3>nec reperire malum id possunt quae machina vincat.</h3>
</td></tr><tr><td width="50" style="text-align:left;vertical-align:baseline;"><h6>1120</h6></td><td width="600" style="text-align:left;vertical-align:baseline;"><h3>usque adeo incerti tabescunt volnere caeco.</h3>
<h3>&nbsp;</h3>
<h3>Adde quod absumunt viris pereuntque labore,</h3>
</td></tr><tr><td width="50" style="text-align:left;vertical-align:baseline;"><h6>1122</h6></td><td width="600" style="text-align:left;vertical-align:baseline;"><h3>adde quod alterius sub nutu degitur aetas,</h3>
</td></tr><tr><td width="50" style="text-align:left;vertical-align:baseline;"><h6>1124</h6></td><td width="600" style="text-align:left;vertical-align:baseline;"><h3>languent officia atque aegrotat fama vacillans.</h3>
</td></tr><tr><td width="50" style="text-align:left;vertical-align:baseline;"><h6>1123</h6></td><td width="600" style="text-align:left;vertical-align:baseline;"><h3>labitur interea res et Babylonia fiunt</h3>
</td></tr><tr><td width="50" style="text-align:left;vertical-align:baseline;"><h6>1125</h6></td><td width="600" style="text-align:left;vertical-align:baseline;"><h3>unguenta et pulchra in pedibus Sicyonia rident,</h3>
<h3>scilicet et grandes viridi cum luce zmaragdi</h3>
<h3>auro includuntur teriturque thalassina vestis</h3>
<h3>adsidue et Veneris sudorem exercita potat.</h3>
<h3>et bene parta patrum fiunt anademata, mitrae,</h3>
</td></tr><tr><td width="50" style="text-align:left;vertical-align:baseline;"><h6>1130</h6></td><td width="600" style="text-align:left;vertical-align:baseline;"><h3>inter dum in pallam atque Alidensia Ciaque vertunt.</h3>
<h3>eximia veste et victu convivia, ludi,</h3>
<h3>pocula crebra, unguenta, coronae, serta parantur,</h3>
<h3>ne quiquam, quoniam medio de fonte leporum</h3>
<h3>surgit amari aliquid, quod in ipsis floribus angat,</h3>
</td></tr><tr><td width="50" style="text-align:left;vertical-align:baseline;"><h6>1135</h6></td><td width="600" style="text-align:left;vertical-align:baseline;"><h3>aut cum conscius ipse animus se forte remordet</h3>
<h3>desidiose agere aetatem lustrisque perire,</h3>
<h3>aut quod in ambiguo verbum iaculata reliquit,</h3>
</td></tr><tr><td width="50" style="text-align:left;vertical-align:baseline;"><h6>1140</h6></td><td width="600" style="text-align:left;vertical-align:baseline;"><h3>quod cupido adfixum cordi vivescit ut ignis,</h3>
<h3>aut nimium iactare oculos aliumve tueri</h3>
<h3>quod putat in voltuque videt vestigia risus.</h3>
<h3>&nbsp;</h3>
<h3>Atque in amore mala haec proprio summeque secundo</h3>
<h3>inveniuntur; in adverso vero atque inopi sunt,</h3>
<h3>prendere quae possis oculorum lumine operto.</h3>
<h3>innumerabilia; ut melius vigilare sit ante,</h3>
</td></tr><tr><td width="50" style="text-align:left;vertical-align:baseline;"><h6>1145</h6></td><td width="600" style="text-align:left;vertical-align:baseline;"><h3>qua docui ratione, cavereque, ne inliciaris.</h3>
<h3>nam vitare, plagas in amoris ne iaciamur,</h3>
<h3>non ita difficile est quam captum retibus ipsis</h3>
<h3>exire et validos Veneris perrumpere nodos.</h3>
<h3>et tamen implicitus quoque possis inque peditus</h3>
</td></tr><tr><td width="50" style="text-align:left;vertical-align:baseline;"><h6>1150</h6></td><td width="600" style="text-align:left;vertical-align:baseline;"><h3>effugere infestum, nisi tute tibi obvius obstes</h3>
<h3>et praetermittas animi vitia omnia primum</h3>
<h3>aut quae corporis sunt eius, quam praepetis ac vis.</h3>
<h3>nam faciunt homines plerumque cupidine caeci</h3>
<h3>et tribuunt ea quae non sunt his commoda vere.</h3>
</td></tr><tr><td width="50" style="text-align:left;vertical-align:baseline;"><h6>1155</h6></td><td width="600" style="text-align:left;vertical-align:baseline;"><h3>multimodis igitur pravas turpisque videmus</h3>
<h3>esse in deliciis summoque in honore vigere.</h3>
<h3>atque alios alii inrident Veneremque suadent</h3>
<h3>ut placent, quoniam foedo adflictentur amore,</h3>
<h3>nec sua respiciunt miseri mala maxima saepe.</h3>
</td></tr><tr><td width="50" style="text-align:left;vertical-align:baseline;"><h6>1160</h6></td><td width="600" style="text-align:left;vertical-align:baseline;"><h3>nigra melichrus est, inmunda et fetida acosmos,</h3>
<h3>caesia Palladium, nervosa et lignea dorcas,</h3>
<h3>parvula, pumilio, chariton mia, tota merum sal,</h3>
<h3>magna atque inmanis cataplexis plenaque honoris.</h3>
<h3>balba loqui non quit, traulizi, muta pudens est;</h3>
</td></tr><tr><td width="50" style="text-align:left;vertical-align:baseline;"><h6>1165</h6></td><td width="600" style="text-align:left;vertical-align:baseline;"><h3>at flagrans, odiosa, loquacula Lampadium fit.</h3>
<h3>ischnon eromenion tum fit, cum vivere non quit</h3>
<h3>prae macie; rhadine verost iam mortua tussi.</h3>
<h3>at nimia et mammosa Ceres est ipsa ab Iaccho,</h3>
<h3>simula Silena ac Saturast, labeosa philema.</h3>
</td></tr><tr><td width="50" style="text-align:left;vertical-align:baseline;"><h6>1170</h6></td><td width="600" style="text-align:left;vertical-align:baseline;"><h3>cetera de genere hoc longum est si dicere coner.</h3>
<h3>sed tamen esto iam quantovis oris honore,</h3>
<h3>cui Veneris membris vis omnibus exoriatur;</h3>
<h3>nempe aliae quoque sunt; nempe hac sine viximus ante;</h3>
<h3>nempe eadem facit et scimus facere omnia turpi</h3>
</td></tr><tr><td width="50" style="text-align:left;vertical-align:baseline;"><h6>1175</h6></td><td width="600" style="text-align:left;vertical-align:baseline;"><h3>et miseram taetris se suffit odoribus ipsa,</h3>
<h3>quam famulae longe fugitant furtimque cachinnant.</h3>
<h3>at lacrimans exclusus amator limina saepe</h3>
<h3>floribus et sertis operit postisque superbos</h3>
<h3>unguit amaracino et foribus miser oscula figit;</h3>
</td></tr><tr><td width="50" style="text-align:left;vertical-align:baseline;"><h6>1180</h6></td><td width="600" style="text-align:left;vertical-align:baseline;"><h3>quem si iam ammissum venientem offenderit aura</h3>
<h3>una modo, causas abeundi quaerat honestas</h3>
<h3>et meditata diu cadat alte sumpta querella</h3>
<h3>stultitiaque ibi se damnet, tribuisse quod illi</h3>
<h3>plus videat quam mortali concedere par est.</h3>
</td></tr><tr><td width="50" style="text-align:left;vertical-align:baseline;"><h6>1185</h6></td><td width="600" style="text-align:left;vertical-align:baseline;"><h3>nec Veneres nostras hoc fallit; quo magis ipsae</h3>
<h3>omnia summo opere hos vitae poscaenia celant,</h3>
<h3>quos retinere volunt adstrictosque esse in amore,</h3>
<h3>ne quiquam, quoniam tu animo tamen omnia possis</h3>
<h3>protrahere in lucem atque omnis inquirere risus</h3>
</td></tr><tr><td width="50" style="text-align:left;vertical-align:baseline;"><h6>1190</h6></td><td width="600" style="text-align:left;vertical-align:baseline;"><h3>et, si bello animost et non odiosa, vicissim</h3>
<h3>praetermittere &lt;et&gt; humanis concedere rebus.</h3>
<h3>&nbsp;</h3>
<h3>Nec mulier semper ficto suspirat amore,</h3>
<h3>quae conplexa viri corpus cum corpore iungit</h3>
<h3>et tenet adsuctis umectans oscula labris;</h3>
</td></tr><tr><td width="50" style="text-align:left;vertical-align:baseline;"><h6>1195</h6></td><td width="600" style="text-align:left;vertical-align:baseline;"><h3>nam facit ex animo saepe et communia quaerens</h3>
<h3>gaudia sollicitat spatium decurrere amoris.</h3>
<h3>nec ratione alia volucres armenta feraeque</h3>
<h3>et pecudes et equae maribus subsidere possent,</h3>
<h3>si non, ipsa quod illarum subat, ardet abundans</h3>
</td></tr><tr><td width="50" style="text-align:left;vertical-align:baseline;"><h6>1200</h6></td><td width="600" style="text-align:left;vertical-align:baseline;"><h3>natura et Venerem salientum laeta retractat.</h3>
<h3>nonne vides etiam quos mutua saepe voluptas</h3>
<h3>vinxit, ut in vinclis communibus excrucientur,</h3>
</td></tr><tr><td width="50" style="text-align:left;vertical-align:baseline;"><h6>1203</h6></td><td width="600" style="text-align:left;vertical-align:baseline;"><h3>in triviis cum saepe canes discedere aventis</h3>
</td></tr><tr><td width="50" style="text-align:left;vertical-align:baseline;"><h6>1210</h6></td><td width="600" style="text-align:left;vertical-align:baseline;"><h3>divorsi cupide summis ex viribus tendunt,</h3>
</td></tr><tr><td width="50" style="text-align:left;vertical-align:baseline;"><h6>1204</h6></td><td width="600" style="text-align:left;vertical-align:baseline;"><h3>quom interea validis Veneris compagibus haerent?</h3>
</td></tr><tr><td width="50" style="text-align:left;vertical-align:baseline;"><h6>1205</h6></td><td width="600" style="text-align:left;vertical-align:baseline;"><h3>quod facerent numquam, nisi mutua gaudia nossent,</h3>
<h3>quae iacere in fraudem possent vinctosque tenere.</h3>
<h3>quare etiam atque etiam, ut dico, est communis voluptas.</h3>
<h3>&nbsp;</h3>
<h3>Et commiscendo quom semine forte virilem</h3>
</td></tr><tr><td width="50" style="text-align:left;vertical-align:baseline;"><h6>1209</h6></td><td width="600" style="text-align:left;vertical-align:baseline;"><h3>femina vim vicit subita vi corripuitque,</h3>
</td></tr><tr><td width="50" style="text-align:left;vertical-align:baseline;"><h6>1211</h6></td><td width="600" style="text-align:left;vertical-align:baseline;"><h3>tum similes matrum materno semine fiunt,</h3>
<h3>ut patribus patrio. sed quos utriusque figurae</h3>
<h3>esse vides, iuxtim miscentes vulta parentum,</h3>
<h3>corpore de patrio et materno sanguine crescunt,</h3>
</td></tr><tr><td width="50" style="text-align:left;vertical-align:baseline;"><h6>1215</h6></td><td width="600" style="text-align:left;vertical-align:baseline;"><h3>semina cum Veneris stimulis excita per artus</h3>
<h3>obvia conflixit conspirans mutuus ardor,</h3>
<h3>et neque utrum superavit eorum nec superatumst.</h3>
<h3>fit quoque ut inter dum similes existere avorum</h3>
<h3>possint et referant proavorum saepe figuras,</h3>
</td></tr><tr><td width="50" style="text-align:left;vertical-align:baseline;"><h6>1220</h6></td><td width="600" style="text-align:left;vertical-align:baseline;"><h3>propterea quia multa modis primordia multis</h3>
<h3>mixta suo celant in corpore saepe parentis,</h3>
<h3>quae patribus patres tradunt a stirpe profecta.</h3>
<h3>inde Venus varia producit sorte figuras,</h3>
<h3>maiorumque refert voltus vocesque comasque;</h3>
</td></tr><tr><td width="50" style="text-align:left;vertical-align:baseline;"><h6>1225</h6></td><td width="600" style="text-align:left;vertical-align:baseline;"><h3>quandoquidem nihilo magis haec &lt;de&gt; semine certo</h3>
<h3>fiunt quam facies et corpora membraque nobis.</h3>
<h3>et muliebre oritur patrio de semine saeclum</h3>
<h3>maternoque mares existunt corpore creti;</h3>
<h3>semper enim partus duplici de semine constat,</h3>
</td></tr><tr><td width="50" style="text-align:left;vertical-align:baseline;"><h6>1230</h6></td><td width="600" style="text-align:left;vertical-align:baseline;"><h3>atque utri similest magis id quod cumque creatur,</h3>
<h3>eius habet plus parte aequa; quod cernere possis,</h3>
<h3>sive virum suboles sivest muliebris origo.</h3>
<h3>&nbsp;</h3>
<h3>Nec divina satum genitalem numina cuiquam</h3>
<h3>absterrent, pater a gnatis ne dulcibus umquam</h3>
</td></tr><tr><td width="50" style="text-align:left;vertical-align:baseline;"><h6>1235</h6></td><td width="600" style="text-align:left;vertical-align:baseline;"><h3>appelletur et ut sterili Venere exigat aevom;</h3>
<h3>quod plerumque putant et multo sanguine maesti</h3>
<h3>conspergunt aras adolentque altaria donis,</h3>
<h3>ut gravidas reddant uxores semine largo;</h3>
<h3>ne quiquam divom numen sortisque fatigant;</h3>
</td></tr><tr><td width="50" style="text-align:left;vertical-align:baseline;"><h6>1240</h6></td><td width="600" style="text-align:left;vertical-align:baseline;"><h3>nam steriles nimium crasso sunt semine partim,</h3>
<h3>et liquido praeter iustum tenuique vicissim.</h3>
<h3>tenve locis quia non potis est adfigere adhaesum,</h3>
<h3>liquitur extemplo et revocatum cedit abortu.</h3>
<h3>crassius hinc porro quoniam concretius aequo</h3>
</td></tr><tr><td width="50" style="text-align:left;vertical-align:baseline;"><h6>1245</h6></td><td width="600" style="text-align:left;vertical-align:baseline;"><h3>mittitur, aut non tam prolixo provolat ictu</h3>
<h3>aut penetrare locos aeque nequit aut penetratum</h3>
<h3>aegre admiscetur muliebri semine semen.</h3>
<h3>nam multum harmoniae Veneris differre videntur.</h3>
<h3>atque alias alii complent magis ex aliisque</h3>
</td></tr><tr><td width="50" style="text-align:left;vertical-align:baseline;"><h6>1250</h6></td><td width="600" style="text-align:left;vertical-align:baseline;"><h3>succipiunt aliae pondus magis inque gravescunt.</h3>
<h3>et multae steriles Hymenaeis ante fuerunt</h3>
<h3>pluribus et nactae post sunt tamen unde puellos</h3>
<h3>suscipere et partu possent ditescere dulci.</h3>
<h3>et quibus ante domi fecundae saepe nequissent</h3>
</td></tr><tr><td width="50" style="text-align:left;vertical-align:baseline;"><h6>1255</h6></td><td width="600" style="text-align:left;vertical-align:baseline;"><h3>uxoris parere, inventast illis quoque compar</h3>
<h3>natura, ut possent gnatis munire senectam.</h3>
<h3>usque adeo magni refert, ut semina possint</h3>
<h3>seminibus commisceri genitaliter apta</h3>
<h3>crassaque conveniant liquidis et liquida crassis.</h3>
</td></tr><tr><td width="50" style="text-align:left;vertical-align:baseline;"><h6>1260</h6></td><td width="600" style="text-align:left;vertical-align:baseline;"><h3>atque in eo refert quo victu vita colatur;</h3>
<h3>namque aliis rebus concrescunt semina membris</h3>
<h3>atque aliis extenvantur tabentque vicissim.</h3>
<h3>et quibus ipsa modis tractetur blanda voluptas.</h3>
<h3>id quoque permagni refert; nam more ferarum</h3>
</td></tr><tr><td width="50" style="text-align:left;vertical-align:baseline;"><h6>1265</h6></td><td width="600" style="text-align:left;vertical-align:baseline;"><h3>quadrupedumque magis ritu plerumque putantur</h3>
<h3>concipere uxores, quia sic loca sumere possunt</h3>
<h3>pectoribus positis sublatis semina lumbis.</h3>
<h3>nec molles opus sunt motus uxoribus hilum.</h3>
<h3>nam mulier prohibet se concipere atque repugnat,</h3>
</td></tr><tr><td width="50" style="text-align:left;vertical-align:baseline;"><h6>1270</h6></td><td width="600" style="text-align:left;vertical-align:baseline;"><h3>clunibus ipsa viri Venerem si laeta retractat</h3>
<h3>atque exossato ciet omni pectore fluctus;</h3>
<h3>eicit enim sulcum recta regione viaque</h3>
<h3>vomeris atque locis avertit seminis ictum.</h3>
<h3>idque sua causa consuerunt scorta moveri,</h3>
</td></tr><tr><td width="50" style="text-align:left;vertical-align:baseline;"><h6>1275</h6></td><td width="600" style="text-align:left;vertical-align:baseline;"><h3>ne complerentur crebro gravidaeque iacerent,</h3>
<h3>et simul ipsa viris Venus ut concinnior esset;</h3>
<h3>coniugibus quod nil nostris opus esse videtur.</h3>
<h3>&nbsp;</h3>
<h3>Nec divinitus inter dum Venerisque sagittis</h3>
<h3>deteriore fit ut forma muliercula ametur;</h3>
</td></tr><tr><td width="50" style="text-align:left;vertical-align:baseline;"><h6>1280</h6></td><td width="600" style="text-align:left;vertical-align:baseline;"><h3>nam facit ipsa suis inter dum femina factis</h3>
<h3>morigerisque modis et munde corpore culto,</h3>
<h3>ut facile insuescat secum &lt;te&gt; degere vitam.</h3>
<h3>quod super est, consuetudo concinnat amorem;</h3>
<h3>nam leviter quamvis quod crebro tunditur ictu,</h3>
</td></tr><tr><td width="50" style="text-align:left;vertical-align:baseline;"><h6>1285</h6></td><td width="600" style="text-align:left;vertical-align:baseline;"><h3>vincitur in longo spatio tamen atque labascit.</h3>
<h3>nonne vides etiam guttas in saxa cadentis</h3>
<h3>umoris longo in spatio pertundere saxa?</h3>
    </td>
  </tr>
</table>
</div>
<!--  finis contentus  -->

<!--  navigatio  -->
<div class="navigatio">
<a href="luc_rer0.html">&lt;&lt;&lt; operis index</a> &nbsp;&nbsp;<a href="luc_rer3.html">&lt;&lt;&lt; retro</a>&nbsp;&nbsp;<a href="luc_rer5.html"> porro &gt;&gt;&gt;</a>
</div>
<!--  finis navigationis  -->

</div>
<!--  finis positionis  -->

</body>

</html>
